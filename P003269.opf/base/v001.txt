༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG14519
ImageGroup:
ISBN:
11KG15670
9787542016300
LCCN:
n/a
Title:
གཙང་གསུམ་རླབས་ཀྱི་ཟེགས་མ།
gtsang gsum rlabs kyi zegs ma/
Author:
ལུག་རི་སྨན་སྐྱབས་
lug ri sman skyabs
n/a
n/a;n/a
Descriptor:
Original Publication:
Place:
Publisher:
|zi ling/
mtsho sngon mi rigs dpe skrun khang/
2011
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 10/2013



Class No:
Acc. No. P:
LTWA (Manuscript)
DHARAMSALA. H.P.
བོད་ཀྱི་དཔེ་མཛོད་ཁང་།
པས་
གཙང་གསུམ་རླབས་ཀྱི་ཟེགས་མ།
་བ
པ
ལུག་རི་སྨན་སྐུ བས་ཀྱི ས་བརྩམས།
:
ཀྱི
E
te
R
...
:
.
:
།
|:
1:
aHས
E
E
g
4
EPag
:
1:
4a
EER
Ea
12:
11
ཀུ་
saང་
E::
1
s
|:
E
i
5
ia
བསp
E
EI
ན
་བ
:
:|:
3
:15
1
ཡང་
སE*
E
::
::
:
:
:
།
ནག
ཀྱིས
::
1:
:
E:2
པ
:
E
བE5ཚོ
*
E:::
12:
15
4，
1:E
:
;
་:
:
ས་
*****་བ་
:
མཚོ་སྔོན་མི་རིགས་དཔེ་སྐྲུན་ཁང་།



图书在版编目(CIP)数据
三江之水:藏文/明嘉著, -- 西宁:青海民族出
版社, 2011.12
ISBN 978-7-5420-1630-0
.L.0诗集一中国——当代——藏
I. 三… I.O
A IV. D1227
中国版本图书馆 CIP 数据核字(2011)第253309号
三江之水
明嘉 著
版行
青海民族出版社(西宁市同仁路10号)
邮政编码 810001 电话(097106138933
发行部:(097106123221
销:新华书店
| 刷:西宁德隆印刷厂
本: 850mm x1168mm 1/32
印张12.75
字数: 200千
版次: 2011年12月第1版
印次: 2011年12月第1次印刷
印数:1-2 000
UO
书
定
号
价
:ISBN 978-7-5420-1630-0(民文)
:26.00元
版权所有 翻印必究
(书中如有缺页、错页及倒装请与印刷厂联系)



སྔོན་འགྲོའི་གཏམ།
སྔོན་འགྲོའི་གཏམ།
བསེ་ཚང་བློ་བཟང་དཔལ་ལྡན།
ཁམས་སྒ་ཡུལ་ནི་ཆུ་ཀླུང་ཆེན་པོ་རྨ་འབྲི་ཟླ་གསུམ་གྱི་འབྱུང་ཡུལ་་་
དུ་ཆགས་ཤིང༌། རྗེ་ཡི་མགུར་ལྷ་བཅུ་གསུམ་གྱི་ཡ་གྱལ་ཇོ་བོ་སྒྱོགས་་་་་
ཆེན་གདོང་རྭའི་གནས་ཡུལ་ཡིན་པ་མ་ཟད། བོད་བརྒྱུད་ནང་བསྟན་
གྲུབ་མཐའ་རྣམ་བཞིའི་བཤད་སྒྲུབ་ཀྱི་བསྟན་པ་ཕྱོགས་མཐར་རྒྱས་་་་་་
པའི་རིག་གནས་ཀྱི་ཕ་ས་གཙང་མ་ཞིག་ཡིན་ལ། སྐྱེ་ཁམས་བཟང་ཞིང་
ཁོར་ཡུག་མཛེས་པའི་འཛམ་གླིང་གི་སྐྱེ་དངོས་སྲུང་སྐྱོབ་བྱེད་པའི་གནད་
ས་གལ་ཆེན་ཞིག་ཀྱང་ཡིན། །
སྙན་ངག་པ་ལུག་རི་སྨན་སྐྱབས་མཆོག་ནི། གཙང་ཆེན་འབྲི་ཀླུང་
སྔོན་མོའི་ཉེ་འགྲམ་དུ་ཡབ་ལུག་རི་ཕུར་བུ་ལྷ་རྒྱལ་དང་ཡུམ་གྲོལ་་་་་་་
བཟའ་སྒྲོལ་མ་པདྨ་གཉིས་ཀྱི་རིགས་རྒྱུད་དྲི་མ་མེད་པའི་མྱུ་གུར་ཡ་་་་་
མཚན་གྱི་ལྟས་དང་བཅས་སྐྱེས་ཤིང་། ཆུང་དུས་འབའ་མདོ་དགའ་སྐུ་
ཕྲེང་བཅུ་གསུམ་པ་ཆེན་མོས་བྱིས་པའི་མིང་ལ་འཇམ་དབྱངས་ཤེས་་་་
རབ་ཆོས་ཀྱི་ཉི་མ་ཞེས་སུ་འདོགས་གནང་མཛད། སྐུ་ན་ཕྲ་མོའི་དུས་
ནས་བཟུང་སྟེ་ཁམས་རུ་དམ་རྫོགས་ཆེན་དགོན་པའི་མཁན་སྤྲུལ་ལ་་་་
-
-
ནན.
.



གཙང་གསུམ་རླབས་ཀྱི་ཟེགས་མ།
4，
44
ཤིས་རིན་པོ་ཆེ་པདྨ་ཚུལ་ཁྲིམས་རྣམ་དག་གི་དྲུང་ནས་སུམ་རྟགས་དག་
གསུམ་དང་། ཀུན་བཟང་བླ་མའི་ཞལ་ལུང་གི་ཟབ་ཁྲིད་སོགས་ལ་གསན་
སྦྱངས་རྒྱས་པར་མཛད་པ་མ་ཟད། ཆོས་ཀྱི་རྗེ་ཁྱབ་བདག་རྡོ་རྗེ་འཆང་
རྗེ་བཙུན་བྱམས་པ་ཐུབ་བསྟན་དགེ་ལེགས་རྒྱ་མཚོ་རིན་པོ་ཆེའི་མདུན་་
ནས་ལམ་གཙོ་རྣམ་གསུམ་གྱི་དམར་ཁྲིད་དང༌། ཡི་དམ་རྒྱུད་སྡེ་ཁག་
གི་དབང་ལུང་མན་ངག་ཡོངས་སུ་རྫོགས་པར་གསན་བསམ་བགྱིས་པ་་་་་་
དང་། དགེ་རྒན་ཆེན་མོ་སྐྱུ་རའི་བསམ་གཏན་རྣམ་རྒྱལ་སོགས་དགེ་བའི་
བཤེས་གཉེན་དུ་མའི་ཞལ་སྔ་ནས་སྒྲ་དང་སྙན་ངག སྡེབ་སྦྱོར་དང་
མངོན་བརྗོད། སྐར་རྩིས་ཀྱི་གཞུང་ལུགས་སོགས་ཐུན་མོང་རིག་གནས་
སྤྱི་དང་། ཁྱད་པར་དུ་བྱང་ཆུབ་ལམ་སྒྲོན། སྤྱོད་འཇུག མཁས་
འཇུག་སོགས་ནང་བསྟན་རིག་གནས་ཀྱི་ཕྱོགས་ལ་སྦྱངས་བརྩོན་གང་་་
ལེགས་མཛད་དེ། བོད་ཀྱི་བཅུ་ཕྲག་རིག་གནས་འཛིན་སྐྱོང་སྤེལ་གསུམ་
བྱེད་པའི་ལས་དོན་ལ་བྱས་རྗེས་རྨད་དུ་བྱུང་བ་ཞིག་བཞག་ཡོད།
ཉེ་བའི་ལོ་འགའི་ནང་དུ། སྨྱུག་ཐོགས་པ་ཁོང་གིས་གཞུང་ཞབས་
པའི་ལས་ཀའི་ཞོར་དུ་བོད་ཀྱི་ལོ་རྒྱུས་དང་རིག་གནས་ལ་ཞིབ་འཇུག་་་་
གནང་སྟེ། གྲུབ་འབྲས་སུ་སྨིན་པའི《ཆོས་རྒྱལ་མེས་དབོན་རྣམ་གསུམ་
གྱི་ལོ་རྒྱུས་བདེན་ཚིག་སེང་གེའི་ང་རོ》དང་། 《དཔྱད་རྩོམ་ཡིད་ཀྱི་རང་
མདངས》བཅས་དེབ་གཉིས་བསྟུད་མར་པར་སྐྲུན་བགྱིས་པ་དང་།
ཐེངས་འདིར་ཡང《གཙང་གསུམ་རླབས་ཀྱི་ཟེགས་མ》ཞེས་བརྗོད་བྱ་་་
ཕུན་སུམ་ཚོགས་ཤིང་རྗོད་བྱེད་ཚིག་སྦྱོར་ལེགས་པའི་སྙན་དེབ་ཅིག་རྒྱ་
ཆེའི་ཀློག་པ་པོ་རྣམས་ཀྱི་སྤྱན་སྔར་ཕུལ་པས། འབྱུང་འགྱུར་ཁམས་



སྔོན་འགྲོའི་གཏམ།
པའི་ལོ་རྒྱུས་དང་སྒྱུ་རྩལ། རིག་གནས་དང་གོམས་སྲོལ་བཅས་ཀྱི་ཕྱོགས་་
ལ་ཞིབ་འཇུག་བྱེད་པར་ཕན་འབྲས་ངེས་ཅན་འབྱུང་སྲིད་པ་དང་། སྙན་
རྩོམ་འདི་ཡང་དུས་རབས་ཉེར་གཅིག་པའི་གསར་རྩོམ་བང་མཛོད་ཀྱི་་་
ཁྲོད་དུ་འོད་སྟོང་འཕྲོ་བའི་མུ་ཏིག་རྡོག་པོ་ཞིག་ཏུ་འགྱུར་བར་གདོན་་་་་
མི་ཟའོ།།
སྨྲས་པ།
གངས་དཀར་ལྷུན་པོའི་རྩེ་ནས་རྒྱུན་འབེབས་པའི།།
རིག་རྩལ་གཙང་གསུམ་རླབས་ཀྱི་ཟེགས་མ་ལ།།
བློ་གསལ་བློ་ཡི་ཉི་ཟེར་རབ་འཁྱུད་པའི། །
སྙན་རྩོམ་དབང་གཞུའི་གཟིགས་མོ་མཁའ་ལ་བྲེ།།
མཁྱེན་རབ་ཆུ་འཛིན་དཀར་པོའི་ཕང་བ་ལས།།
ལེགས་བཤད་དབྱར་སྐྱེས་རྔ་ཆེན་རྡུང་བའི་སྒྲས།།
ལྔ་རིག་ཤེས་བྱའི་མངལ་ཁུར་མདོངས་མཐའ་མ།།
མྱོས་པའི་ཟློས་གར་དུས་ཀྱི་མཐའ་རུ་རྩེན།།
སྙན་པ་དྲི་ཟའི་ངག་གི་གླིང་བུ་ལས། །
སྡེབ་ལེགས་སྙན་པའི་དབྱངས་ཀྱི་གངྒཱ་མ།།
བློ་ལྡན་དབང་ཕྱུག་རལ་བའི་རྩེར་འཛེགས་པས།།
གྲགས་པའི་རྫ་རྔ་སྲིད་པའི་ཁྱོན་དུ་རྡུང་།།
མཁས་དགུའི་སྙན་དབང་གསེར་གྱི་པདྨོ་ལ།།
ལེགས་བཤད་སྦྲང་རྩི་གསར་བའི་བཅུད་བྱིན་པས།།
ཐུགས་གསང་རྐང་དྲུག་མྱོས་པའི་གླུ་དབྱངས་ནི།།
3



，
གཙང་གསུམ་རླབས་ཀྱི་ཟེགས་མ།
འཛམ་གླིང་ཡངས་པའི་མཁའ་ན་སྙན་པར་སྒྲོག། །
བསྔགས་བརྗོད་མཚོ་བྱུང་མགྲིན་པའི་བདུད་རྩི་འདི།།
བློ་ཆུང་ལྷག་བསམ་བཟང་པོའི་དཔལ་ལྡན་པའི།།
སྨྲ་བ་རྒྱས་པའི་འབབ་སྟེགས་ལས་བབས་པ།།
དགེ་ལེགས་ཤིས་པ་རྒྱ་མཚོའི་དཔལ་གྱུར་ཅིག། །
ཅེས་པ་འདི་ནི་གངས་ལྗོངས་བོད་ཀྱི་རིག་གནས་འཕེལ་རྒྱས་ཆེད། མཚོ་
སྔོན་ཡུལ་ཤུལ་གྱི་སྨྲ་དབང་ལུག་རི་སྨན་སྐྱབས་ཀྱིས་གློག་སྐད་ལམ་ནས་ཡང་ཡང་
བསྐུལ་བའི་ངོར། བསེ་ཚང་བློ་བཟང་དཔལ་ལྡན་ནས༢༠༡༡ལོའི་ཟླ༩ པའི་
ཚེས༢༤ཉིན་འཕྲལ་དུ་བྲིས་པ་བཀྲ་ཤིས་བདེ་ལེགས་འཕེལ།
ྋག ངེ ཚདཱ་༠༦༣ ང ༌ དཔ… ག༽
2011 ༈.༤༧



དཀར་ཆག
Class No:
Acc. do, p: 12452
LTWA (Manuscript)
DHARAMSALA. H.P.
དཀར་ཆག ཚོད་ཀྱི་དཔེ་ཛིད་འཛ།
ས་
བ............... (8)
，
བསྟོད་སྨོན་ཚངས་སྲས་དགྱེས་གླུ།
གུ་རུ་མཚན་བརྒྱད་དང་འབྲེལ་བའི་རྟོགས་བརྗོད་ཏམྦུ་རའི་སྒྲ་དབྱངས་
ཞེས་བྱ་བ་བཞུགས་སོ། །
....................(3)
རྗེ་བཙུན་མི་ལ་རས་པའི་ངོ་མཚར་གྱི་རྟོགས་བརྗོད་ཨུ་དུམ་ཝ་རའི་མེ་ཏོག་
ཅེས་བྱ་བ་བཞུགས་སོ། །
རྗེ་བཙུན་ས་སྐྱ་པཎྜི་ཏ་ཀུན་དགའ་རྒྱལ་མཚན་དཔལ་བཟང་པོ་ལ་བསྟོད་པ་
ཚངས་སྲས་དགྱེས་པའི་གླུ་དབྱངས་ཞེས་བྱ་བ་བཞུགས་སོ། ། ......…..(34)
འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་རྣམ་ཐར་མདོར་བསྡུས་
ཚིགས་སུ་བཅད་པ་དབྱངས་ཅན་ངག་གི་རོལ་མོ་
ཞེས་བྱ་བ་བཞུགས་སོ། །............... .............….....…...(40）
མདོ་ཁམས་དབང་མོ་དམག་ཟོར་རྒྱལ་མོ་ལ་བསྟོད་པ་དད་གསུམ་རྒྱུད་
མངས་སྒྲ་དབྱངས་ཞེས་བྱ་བ་བཞུགས་སོ། ། ...........................(52)
ཐུ་བྷོད་རྒྱལ་རབས་མུ་ཏིག་ཕྲེང་མཛེས། ........…….....……….....….…...(55)
ལྷར་བཅས་འགྲོ་བ་ཡོངས་ཀྱི་དགེ་བའི་བཤེས་གཉེན་ཆེན་མོ༧ཆོས་ཀྱི་
རྗེ་ཁྱབ་བདག་བཀའ་འགྱུར་པ་རྗེ་བཙུན་བྱམས་པ་ཐུབ་བསྟན་དགེ་
ལེགས་རྒྱ་མཚོ་དཔལ་བཟང་པོའི་སྐུ་གསུང་ཐུགས་ཀྱི་ཡོན་ཏན་



གཙང་གསུམ་རླབས་ཀྱིཟེགས་མ།
..…..….........
...•(79)
•........
ལ་དཔེ་རྒྱན་སོ་གཉིས་ཀྱི་ལམ་ནས་བསྟོད་པ་དཎྜིའི་རོལ་མོ་ཞེས་
བྱ་བ་བཞུགས་སོ། ། ................... .......................(70)
ཆོས་ཀྱི་རྗེ་ཁྱབ་བདག་བཀའ་འགྱུར་པ་ཆེན་མོ༧རྗེ་བཙུན་བྱམས་པ་
ཐུབ་བསྟན་དགེ་ལེགས་རྒྱ་མཚོ་དཔལ་བཟང་པོའི་ཆོས་སྲིད་ལུགས་
ཟུང་སྐྱོང་བའི་ལེགས་མཛད་ལ་བསྟོད་པ་རྒྱལ་བ་དགྱེས་པའི་
མཆོད་སྤྲིན་ཞེས་བྱ་བ་བཞུགས་སོ། །
ཆོས་ཀྱི་རྗེ་ཁྱབ་བདག་བཀའ་འགྱུར་པ་ཆེན་མོ༧རྗེ་བཙུན་བྱམས་པ་
ཐུབ་བསྟན་དགེ་ལེགས་རྒྱ་མཚོ་དཔལ་བཟང་པོའི་སྐུ་གསུང་ཐུགས་
ཀྱི་གསང་བ་ལ་བསྟོད་པ་དྲང་སྲོང་ལྷ་ཡི་བདེན་ཚིག་ཅེས་བྱ་བ་
བཞུགས་སོ། །
.................... (83)
བཀའ་དྲིན་མཚུངས་མེད་ཨ་ཕའི་གཤིས་བཟང་ལ་བསྟོད་པ་དྲན་
པའི་གསལ་འདེབས་ཞེས་བྱ་བ་བཞུགས་སོ། ། ...................(88)
ཨ་མ། །
...................(92)
གནས་བསྟོད་མུ་ཏིག་ཕྲེང་མཛེས།
སྒ་ཇོ་བོ་སྒྱོགས་ཆེན་གདོང་རྭའི་གནས་བསྟོད་ཚངས་པའི་སྒྲ་
དབྱངས་ཞེས་བྱ་བ་བཞུགས་སོ། ། .
དཔལ་ལྡན་ཟིལ་དཀར་བཤད་སྒྲུབ་དར་རྒྱས་གླིང་གི་གདན་རབས་
ནོར་བུའི་ཕྲེང་བ་ཞེས་བྱ་བ་བཞུགས་སོ། ། ...…......………..…..….....(112)
སྒ་ཁྲི་འདུ་སྐལ་བཟང་དཔལ་འབྱོར་ཕུན་ཚོགས་བཤད་སྒྲུབ་དར་རྒྱས་
གླིང་གི་ངོ་མཚར་བཀོད་པ་མིག་གི་བདུད་རྩི་
...... ...(103)
1



དཀར་ཆག
，
•......(179）
........... (182）
• ••• ••• ••• ••• ••• • •• ••• ••• ••• • •
•...….(219）
ཞེས་བྱ་བ་བཞུགས་སོ། ། ............. •.…………………..(141)
ལྷ་ལྡན་དུ་ཐོག་མར་མཇལ་སྐབས་མཐོང་ཐོས་སུ་གྱུར་པའི་ཀ་རྩོམ་བསིལ་
དུས་ཀྱི་བར་སྐོར་ལམ་ཞེས་བྱ་བ་བཞུགས་སོ། ། .....….........…...(171)
སྙན་རྩོམ་གཙང་བོའི་རླབས་སྒྲ།
རྟོགས་གྲོལ་གྱི་ཐོལ་གླུ། ........….……..
ཕ་ཡུལ་དྲན་གླུ། ...............
གཙང་གསུམ་མགོ་ཁུངས་ཀྱི་ཡུལ་སྐོར་ཟིན་ཐོ་དངུལ་དཀར་མེ་ལོང་། ...... (186)
སྙིང་སྡུག་མ། ...…..
.…....…..…..(196)
རྩྭ་ཐང་བུ་མོའི་ལས་དབང་།....…..…..…...
•……….…...(198)
གོ་ལའི་སྙན་ངག ..…........…...
རུལ་སུངས་ལ་རྒོལ་བའི་གཏམ། ...
.…...(222）
..........….….... (226)
རྨ་ཀླུང་ཟེགས་མའི་དགྱེས་གླུ། ...…..
སྒྱུ་རྩལ་གྱི་ལང་ཚོ། .
...............
(232)
དད་གསུམ་གྱི་ཞིང་ས།……......…..….... ..................
ཁ་མཚར། .....
……..…..(239）
ལ་རྒྱ། .........….......................
……….…..(241)
རྒྱུ་སྐར་ཁྲོད་ཀྱི་ཟླ་གསལ།............
སློབ་གཉེར་ལ་སྐུལ་བའི་འཕྲིན། ..…..…..………….. ……………….(245)
དུས་བཞིའི་དབྱངས་རྟ། ...
(248)
• •• ••• • •• ••• ••• ••• ••• ••• ••• • •• ••• ••• • •་
ཁ། ..….....
• ...(230）
(237)
E
• ••• • • • ••• • • • ••• • • • • • • • • • ••• • • • • • • • • • •• • • •• • • • • •• ••• • •• • • • • • • • • །
༡........(243）
，
，



•• •••••• ••• •••••• •• ••• ••• •••••• •••••• ••• ••••• ••• ••• •
• ••• ••• •• ••• ••• • •• •• •• • ••• ••• •• • • • ••• •• • • • ་
• •• • •• • •• ••• ••• ••• ••• ••• • •• •••••• • •• ••• ••• • • • • • • • •• • •• ••• ••• ་
•(288)
གཙང་གསུམ་རླབས་ཀྱི་ཟེགས་མ།
ཞིང་འདིར་དཀྱུས་རིང་སྤྱན་གྱིས་གཟིགས་ཤིག་ཀྱེ། .......….........…..(250)
ལེགས་བཤད་ཐོར་བུ།..
(252)
5:12བསམ་གཞིག་
.....................(258)
མིག་ཆུ།.....................................................................(263)
ཉ་མཚོ་སྡེ་བའི་སྟོན་བཤད། .
...…....…..…........(271)
ངེས་དོན་གྱི་ཉི་མ། ..
.....................(286)
ཁྱོད་གཤེགས་ཤུལ་དུ།....…….
•(287)
སྨོན་ཚིག .......................
རྐྱེན་ངན་ལམ་ཁྱེར།.......
................…...(289)
སྙན་རྩོམ་ཐོར་བུ་འགའ། ........
གོ་ཐོས་ཤིག .........
(294）.
ཟློས་གར་སྙན་ཚིག…........
(297）
ཟླ་ཆུ་བསིལ་མའི་རླབས་ཕྲེང་། ...........
..(305）
གོ་ས། .........………..
.:(310）
འཕར་རྩའི་སྒྲ་དབྱངས། ...…..
........(312)
.............…...(314)
དཔེ་བརྗོད་བྱིས་པའི་རོལ་རྩེད།
སྙན་གཞུང་གི་དཔེ་བརྗོད་བྱིས་པའི་རོལ་རྩེད། .....…....…...….......
མཇུག་བྱང་།
......(396)
........
•..(290）
••• ••••• ••••• • ••• • •• ••• • • • ••• •
•••• ••• • ••••• ••• ••• ••• •
••••••• ••• •••••• ••• ••• •••••• ••• • •• ••• ••• • •• ••• •••་
ང་། ......
--(319)



a
:
བསྟོད་སྨོན་ཚངས་སྲས་དགྱེས་གླུ།



བསྟོད་སྨོན་ཚངས་སྲས་དགྱེས་གླུ་
གུ་རུ་མཚན་བརྒྱད་དང་འབྲེལ་བའི་རྟོགས་བརྗོད་
ཏམྦུ་རའི་སྒྲ་དབྱངས་ཞེས་བྱ་བ་
བཞུགས་སོ། །
ན་མོ་གུ་རུ།
བདེན་གཉིས་ཡེ་ཤེས་རྣམ་བཀྲའི་དཀྱིལ་འཁོར་ལས། །
ཚོགས་གཉིས་འོད་ཟེར་ལྔ་ཡི་དྲ་བ་འགྱེད། །
སྒྲིབ་གཉིས་ཆུ་འཛིན་དབྱིངས་སུ་དག་གྱུར་པའི། །
དོན་གཉིས་ལྷུན་གྲུབ་མཚོ་སྐྱེས་རྗེ་ལ་འདུད། ། །
མགོན་ཁྱོད་གཉིས་སྣང་འཛིན་མའི་གཞི་ཁྱོན་དུ། །
ཀུན་རྟོག་འཁྲུལ་ལས་སྐྱེས་པའི་བདུད་ཀྱི་སྡེ། །
སྣང་སྟོང་སྒྱུ་མའི་མཚོན་གྱིས་གཞོམ་སླད་དུ། །
ནུབ་ཕྱོགས་ཨུ་རྒྱན་གླིང་ན་མཚན་དཔེ་གྲོལ། །
དེ་ཚེ་ཤེས་ཉོན་ར་རིས་འདྲེན་བྱེད་ཟུང་། །
ཀུན་ནས་བསྒྲིབས་པའི་མི་ཡི་ས་སྐྱོང་དག །



གཙང་གསུམ་རླབས་ཀྱི་ཟེགས་མ།
ཐེ་ཚོམ་ཡིད་ཀྱི་མེ་ལོང་དོག་པོ་རུ། །
ལེགས་ཉེས་རྟོག་པའི་གཟུགས་བརྙན་ཅི་ཡང་འཆར། །
འོན་ཏེ་གང་གི་གསང་གསུམ་ཉལ་འགྲོའི་གཏེར། །
ལེགས་མཛད་བདུད་རྩི་ཟེགས་མ་འབུམ་འཛགས་པས། །
ཨིནྡྲ་བོ་དྷི་ཐུགས་ཀྱི་མཁའ་དབྱིངས་སུ། །
རྒྱལ་སྲས་ཆོ་ལོའི་སྤྲིན་གྱི་འདུ་འགོད་བརྩམས། །
འཁོར་འདས་མཉམ་ཉིད་ཆུ་གཏེར་རྒྱས་པའི་རླབས། །
ལེགས་བརྩེགས་མཚན་དཔེ་ནོར་བུའི་གྲུ་ཆར་གྱིས། །
ཉེར་བརླན་རྡོ་རྗེ་པདྨས་མཚན་པའི་སྐུར། །
མཚོ་སྐྱེས་རྡོ་རྗེའི་མཚན་གྱི་རང་སྒྲ་དགོད། །
རིང་ནས་གོམས་པའི་བརྟུལ་ཞུགས་སྐྱོང་བ་ཡིས། །
ཕྱག་གཉིས་ཌཱ་རུ་རྩེ་གསུམ་ཁ་ཊཾ་བཅས། ། །
མཁའ་འགྲོའི་གར་སྟབས་སྒྱུར་ལ་བྲེལ་བའི་ཚེ། །
ཀ་མ་ལ་ཏི་བུ་ལ་དྲག་དབང་བསྐུར། །
རྒྱལ་ཁྲིམས་ཆར་སྤྲིན་གཡོ་བའི་སྨག་རུམ་ཁྲོད། །
སྲོག་ཆད་གློག་གི་ཞགས་པ་འཁྱུགས་གྱུར་ཀྱང་། །
རྒྱལ་པོའི་བཀའ་ལུང་གཡབ་པའི་དྲི་བཞོན་གྱིས། །
དུར་ཁྲོད་བསིལ་བ་ཚལ་གྱི་ཀློང་དུ་སྤྲུགས། །
གཉུག་སེམས་དག་པའི་ཡེ་ཤེས་རོལ་པ་ལས། །



བསྟོད་སྨོན་ཚངས་སྲས་དགྱེས་གླུ།
|
，
，
བྲང་འགྲོའི་ཅོད་པན་འཆང་བའི་དྲག་ཤུལ་དང་། །
ཁྲག་ཞག་ཧུབ་ཀྱིས་འདྲེན་པའི་སྡུག་ཉམས་ཀྱིས། །
མཚན་རྒྱུ་གྲོང་ལ་བདེ་ཆེན་ལོངས་སྤྱོད་བསྐྲུན། །
ཐབས་ཤེས་མདའ་རྟེན་བཀུག་པའི་གཡུལ་ངོ་རུ། །
སྙིང་རྗེའི་དཔུང་བས་འཐེན་པའི་ལེབ་ཆེན་མདས། །
སྡེ་བརྒྱད་ཙིནྟའི་འདབ་མ་ཅི་ཡང་བརླགས། །
སྲིན་པོ་ཤིནྟ་རཀྵི་ཏ་ཞེས་གྲགས། །
བརྒྱ་བྱིན་ར་ཙའི་གཡོ་སྒྱུ་མུན་པའི་དོང་། །
གནོད་སྦྱིན་དཔུང་བ་བཙན་པོས་སྒོ་བཅད་པར། །
བསམ་གཏན་མཚོན་གྱིས་ཕྱེ་མར་བརླགས་གྱུར་པས། །
མགྲིན་དམར་ཅན་གྱིས་ཤོར་བ་གཞོན་ནུར་འབོད། །
དབུས་འགྱུར་འཆང་སོགས་འཕགས་པའི་གནས་མཆོག་ཏུ། །
འཇིགས་རུང་གཤིན་རྗེ་རྔམ་པའི་དུར་ཁྲོད་ན། །
ཤ་ཟ་འབུམ་སྡེའི་ཌཱཀཱིའི་སྒྲ་དབྱངས་ཀྱིས། །
རྡོ་རྗེ་དྲག་པོ་རྩལ་ཞེས་གདངས་སུ་སྙན། །
གདོད་ནས་སྟོབས་བཅུ་ཡོན་ཏན་ལྷུན་རྫོགས་ཀྱང་། །
སློབ་དཔོན་པྲ་ཧསྟི་ལས་སོ་ཐར་གྱི། །
ངུར་སྨྲིག་གུར་ཀུམ་ཚོན་གྱི་གོ་བགོས་པས། །
འདུལ་འཛིན་དབུས་ན་ཤཱཀྱ་སེངྒེ་འཕགས། །
.



གཙང་གསུམ་རླབས་ཀྱི་ཟེགས་མ།
ཙན་དན་ཚལ་གྱི་དབེན་གནས་ཉམས་དགའ་བར། །
དགེ་སློང་ཀུན་དགའ་མོ་ཡི་ཕྱག་ལེན་གནད། །
ཡོ་ག་རྣམ་གསུམ་ཐུགས་དམ་དཔྱིད་དུ་སྨིན། །
བློ་ལྡན་མཆོག་སྲེད་མཁས་པའི་མིང་གིས་མཛེས། །
ཤྲཱི་སེང་འཇམ་དཔལ་བཤེས་གཉེན་ཧཱུཾ་ཀ་ར། །
པཎ་གྲུབ་བྱེ་བའི་ཐུགས་བཅུད་རྫོགས་ཆེན་བཀའ། །
བསིལ་ལྗོངས་རྒྱལ་བསྟན་ཕྱི་མོར་སྤེལ་བའི་མགོན། །
པདྨ་སཾ་བྷ་ཝ་ཉིད་གཏན་གྱི་སྐྱབས། །
སྔོན་གྱི་ཆོ་འཕྲུལ་སྨིག་རྒྱུ་གཡོ་བའི་རླབས། ། །
ལོག་ཆོས་འབྱུང་བཞི་འཐབ་པའི་རྒྱུར་མཐོང་ནས། །
ཞེ་སྡང་རྩེ་མོ་ཅན་གྱིས་བསྲེགས་གྱུར་ཀྱང་། །
པདྨའི་རྒྱལ་པོ་རྡོ་རྗེའི་གཤིས་སུ་གྲུབ། །
ཁྱད་པར་ཙན་དན་ཏིལ་མར་འབར་བའི་ཁྲོད། །
མི་འཇིགས་འབྱུང་བ་རང་སར་ལེགས་གྲོལ་ཞིང་། །
ཆུ་སྐྱེས་དབུས་ན་མཚན་དཔེའི་འོད་སྣང་འཛུམ། །
ཟ་ཧོར་ཡུལ་ན་པདྨ་འབྱུང་གནས་གྲགས། །
འཕགས་ཡུལ་ཐུབ་བསྟན་ཡོངས་འདུ་སྐྱེད་ཚལ་དུ། །
མུ་སྟེགས་གླང་སྨྱོན་ཁྱུ་ཚོགས་འཇུག་པའི་ཚེ། །
བདུད་འདུལ་ཏིང་འཛིན་ཕྱག་རྒྱའི་སྡེར་ཁྱིམ་གྱིས། །



བསྟོདསྨོན་ཚངས་སྲས་དགྱེསགླུ།
ཡོངས་སུ་འཇོམས་མཛད་སེངྒེ་སྒྲ་སྒྲོག་ཅེས། །
ལྟ་སྒོམ་དཔྱོད་པའི་གཙུག་ལག་ནོར་བུ་མཛོད། །
འཛིན་པར་ཞི་རྒྱས་དབང་དྲག་འཕྲིན་ལས་ཅན། །
ཟག་མེད་བདེ་བ་འབུམ་གྱིས་རྟག་མྱོས་པའི། །
རྡོ་རྗེ་གྲོ་ལོད་དྲེགས་ལྡན་རལ་བའི་རྒྱུན། །
བརྟན་མ་བཅུ་གཉིས་སྟག་སྨན་ཟོར་གདོང་མ། །
བོད་ཡུལ་གདུག་པའི་ལྷ་སྲིན་འཁྱིལ་བའི་ཚལ། །
ཞབས་ཟུང་པདྨོ་བཀོད་པའི་ལེགས་མཛད་ཀྱིས། །
སྣང་སྲིད་ཟིལ་གནོན་མཚན་གྱི་སྙན་པ་འཕུར། །
དེ་ལྟར་སྔོན་མེད་སྙན་ཚིག་ཏམྦུ་རའི། །
དད་གསུམ་རྒྱུད་སྟོང་སྒྲ་ལས་དྲངས་པའི་དབྱངས། །
མཆོག་གསུམ་རྒྱ་མཚོའི་སྙན་དབང་བརྟས་སླད་དུ། །
མཉྩའི་མིང་གིས་སོར་མོའི་འཕྲུལ་ལས་སྤེལ། །
ཞེས་ཨོ་རྒྱན་སངས་རྒྱས་གཉིས་པའི་རྟོགས་བརྗོད་མདོར་བསྡུས་སྙན་ཚིག་་་་༌་
ཏམྦུ་རའི་སྒྲ་དབྱངས་ཞེས་བྱ་བ་འདི་བོད་རབ་བྱུང་བཅུ་བདུན་པ་ཀུན་འཛིན་་་་
བྱི་ལོའི་བོད་ཟླ་གསུམ་པའི་ཟླ་ཚེས་དགེ་བའི་ཉིན་གཙང་གསུམ་སྐྱེད་ཚལ་བཞད་
པའི་གླིང་ག་ནས་སུག་བྲིས་སུ་བགྱིས་པའོ། །



གཙང་གསུམ་རླབསཀྱིཟེགས་མ།
རྗེ་བཙུན་མི་ལ་རས་པའི་ངོ་མཚར་གྱི་རྟོགས་བརྗོད་
ཨུ་དུམ་ཝ་རའི་མེ་ཏོག་ཅེས་བྱ་བ་བཞུགས་སོ། །
ན་མོ་མ་ཧཱ་མུ་དྲ་ཡ།
སྤྲོས་མཚན་གཏན་བྲལ་ཐུགས་ཀྱི་མཁའ་དབྱིངས་སུ། །
གཟུང་འཛིན་མ་རིག་གཡུལ་ལས་རྟག་རྒྱལ་ཞིང་། །
དོན་གཉིས་འོད་ལྔའི་སྣང་བ་ལྷུན་གྲུབ་པའི། །
སེམས་ཀྱི་མགོན་པོ་རྡོ་རྗེ་འཆང་དེར་འདུད། །
ཐེག་གསུམ་འོ་མའི་ཆུ་གཏེར་བསྲུབས་པ་ལས། །
རྒྱུད་གཞུང་མར་གྱི་ཉིང་ཁུ་ལེགས་འཁྱིལ་ཞིང་། །
ཕྱག་ཆེན་བཅུད་ཀྱིས་སྐྱེ་རྒུ་སྨིན་མཛད་པའི། །
ལྷོ་བྲག་མར་པའི་ཞབས་ལ་ཅིས་མི་བཏུད། །
འདོད་ཡོན་སྒྱུ་མའི་ལྷ་མོར་མ་ཆགས་པར། །
གཤེད་མ་སྙིང་གི་གྲོགས་སུ་ལེགས་བསྟེན་ཅིང་། །
སྒྲིབ་སྦྱོང་བྱ་དཀའི་སྤྱོད་པ་བརྒྱ་ཕྲག་གིས། །



བསྟོདསྨོན་ཚངས་སྲས་དགྱེས་གླུ།
གྲུབ་པའི་རྒྱལ་སར་གཤེགས་ལ་སྙིང་ནས་རངས། །
གང་གི་ལེགས་མཛད་ཆུ་ཡི་གཏེར་མཛོད་ལས། །
དད་གསུམ་ཀུ་ཤུ་རྩེ་མོས་བླངས་པའི་ཚིག །
སྡེབ་ལེགས་ངག་གི་ཕྲེང་བས་སྤེལ་བ་ལ། །
དམ་ལྡན་སྲུང་མས་རྗེས་སུ་གནང་བར་མཛོད། །
མདོ་རྒྱུད་རྒྱ་མཚོའི་ཟབ་གནད་རྒྱུ་འབྲས་གཤིས། །
མི་བསླུ་རྗེན་པར་སྟོན་པའི་མན་ངག་སྟོང་། །
རྣལ་འབྱོར་སྤྱོད་པའི་གར་དུ་ཟློས་པའི་གཏམ། །
སྙན་ཚིག་པི་ཝང་སྒྲ་ཡིས་བརྗོད་ལ་སྤྲོ། །
དེ་ཡང་རིག་སྔགས་རྙིང་མའི་ཇོ་སྲས་ཟིལ། །
གདོན་འདྲེས་མ་བཟོད་འོ་དོད་སྒྲ་གཅིག་གིས། །
མང་ཡུལ་གུང་ཐང་སྐྱ་རྔ་རྩ་ཡི་སར། །
ཁྱུང་པོའི་རུས་ཚན་མི་ལ་ཞེས་སུ་གྲགས། །
ན་ཚོད་ཉི་ཤུ་ལང་ཚོས་སྒེག་གྱུར་ཅིང་། །
མཁོ་རྒུ་ཚོང་ལ་གཡང་གི་དཔལ་ཆགས་པའི། །
ཕུལ་བྱུང་བློ་གྲོས་རྩལ་གྱིས་ཕྱུག་པ་ཅན། །
མི་ལ་ཤེས་རབ་རྒྱལ་མཚན་ཁྱིམ་ཐབ་ལ། །
མཚར་སྡུག་ཞལ་གྱི་པདྨོའི་འཛུམ་གྲོལ་བའི། །



གཙང་གསུམ་རླབས་ཀྱི་ཟེགས་མ།
དགྲ་གཉེན་ཆགས་སྡང་གསལ་བའི་མིག་ཡངས་མ། །
མཛངས་མའི་ཡོན་ཏན་སྟོང་གིས་མཛེས་པ་ཅན། །
མྱང་ཚ་དཀར་རྒྱན་བསུས་པའི་དགེ་མཚན་ལས། །
དུས་རབས་བཅུ་པ་ཆུ་ཕོ་འབྲུག་གི་ལོར། །
ལྟ་བས་ཆོག་མི་ཤེས་པའི་ཁྱེའུ་ཞིག །
ཀ་བཞི་གདུང་བརྒྱད་མཁར་གྱི་ཡང་ཐོག་ཏུ། །
ངོ་མཚར་བྱེ་བས་ཡུམ་གྱི་ལྷུམས་ལས་གྲོལ། །
རིང་ནས་ཚོང་གི་ལས་ལ་ཆས་གྱུར་པའི། །
ཡབ་གཅིག་སྒྲ་འཛིན་དབང་པོར་ཡ་མཚན་གཏམ། །
རྨ་བྱས་འབྲུག་སྒྲའི་དཔལ་བཞིན་ལེགས་གསན་པས། །
སྲས་ཀྱི་མིང་ལ་ཐོས་པ་དགའ་ཞེས་གསོལ། །
དགུང་ལོ་གསུམ་པར་པེ་ཏ་མགོན་སྐྱིད་ཀྱང་། །
ཕུན་ཚོགས་ནོར་གྱིས་ཕྱུག་པའི་རོང་འབྲོག་གནས། །
གྲགས་སྙན་དུང་གི་སྒྲ་དབྱངས་ཁྱབ་པའི་སར། །
མཚར་སྡུག་ལང་ཚོའི་མྱུ་གུ་རིངས་ཀྱིས་འབུས། །
གསེར་གཡུ་རལ་བའི་འཕྱང་འཕྲུལ་སྣ་ཚོགས་དང་། །
ཞིམ་མངར་རོ་བརྒྱའི་ཟས་ཀྱིས་ཚིམ་བྱས་ནས། །
ཉིན་མཚན་རྩེད་འཇོའི་དཔལ་ལ་འདའ་གྱུར་པའི། །



བསྟོད་སྨོན་ཚངསསྲས་དགྱེས་གླུ།
མིང་སྲིང་བདེ་སྐྱིད་ལྷ་ཡི་དཔལ་ལ་འགྲན། །
དགུང་ལོ་བདུན་པར་འཆི་བདག་གཟའ་བདུད་ཀྱིས། །
ཡབ་ཆེན་སྣང་བའི་བདག་པོ་མིད་གྱུར་པས། །
མ་སྨད་བདེ་སྡུག་ཆུ་ཡི་གཉེར་རིས་ཀུན། །
གཉེན་ཉེ་རྫ་ཡི་འཁྱག་ལ་རེ་དོགས་བྱས། །
ཕུ་ན་རྟ་ནོར་ལུག་གི་སྐར་ཚོགས་བཀྲ། །
མདའ་ན་འོར་མ་གྲུ་གསུམ་རྦ་རླབས་འཕྱུར། །
བར་ན་གསེར་དངུལ་ཟངས་ལྕགས་གཏེར་ཁ་བརྡོལ། །
ཕ་གཞིས་འབྱོར་བ་ཀླུ་རྒྱལ་མཛོད་ལ་འཁུ། །
ཨ་ཁུ་གཡུང་དྲུང་རྒྱལ་མཚན་ཁྱི་སྨྱོན་དང་། །
ཨ་ནེ་ཁྱུང་ཚ་དཔལ་འགྲན་སྤྱང་མོ་ཟུང་། ། །
ཁྱི་སྤྱང་གྲ་སྡེབ་ངན་གཡོ་སྣ་ཚོགས་ཀྱིས། །
ཁྱིམ་གྱི་ཕུན་ཚོགས་ཇག་ངན་དཔུང་བས་བརླགས། །
བཏུང་བ་རྡོ་རྗེའི་མཇུག་མའི་རྗེས་འགྲོ་ཞིང་། །
ངན་གཡོག་བཟོད་པའི་མུ་ཁྱུད་ལྟར་འཁོར་བའི། །
ཤིག་དང་སྲོ་མས་ཡུན་དུ་མནར་པ་ཡི། །
རིད་པའི་གདོང་ལ་སྐྱོ་བའི་གཉེར་མས་ཁེབས། །
དགུང་ལོ་བཅོ་ལྔར་མ་ཞང་ལྷན་འཛོམས་ཀྱིས། །



གཙང་གསུམ་རླབས་ཀྱི་ཟེགས་མ།
ཡབ་ཀྱི་ཞལ་ཆེམས་གཉེན་ལ་བསྒྲགས་དང་ལྷན། །
བུ་དང་མཛེས་སེས་ཁྱིམ་གཞིས་སྐྱོང་རན་པས། །
ཕ་ནོར་བུ་ལ་སྤྲོད་པའི་རེ་བ་ཞུས། །
རྡེག་རྡུང་ཐོག་སེར་འབེབ་པའི་འཇིགས་པ་དང་། །
ངན་སྨྲ་དྲག་རླུང་ལྡང་བའི་སྡུག་བསྔལ་སོགས། །
མང་ན་དམག་དང་ཉུང་ན་མཐུ་ཐོངས་ཞེས། །
རེ་འབྲས་ཆུ་ཡི་ལྦུ་བའི་རྗེས་སུ་སྙེག །
ཞང་པོས་མ་སྨད་ལྟོ་ཕྱིར་ལས་ལ་བྲེལ། །
སྲིང་མོ་འཚོ་བའི་སླད་དུ་གཡོག་ལ་ཕྱིན། །
གཞན་ལས་མི་དམན་ཡོན་ཏན་བསྐྱེད་པའི་ཕྱིར། །
ཐོས་པ་དགའ་ཡང་མི་ཐོད་གད་ཁར་བསྐྱལ། །
འབྲུ་སབྲེ་པེ་སྟན་ཆུང་བཙོང་རིན་དུ། །
གཡུ་དཀར་རྟ་མཆོག་སེང་གེ་སྲབ་མེད་སོགས། །
མི་ལས་ཁྱེར་ནས་མ་ཡིས་བཅོལ་བ་ལྟར། །
སྐྱོར་པོ་གྲོང་ལ་མཐུ་ནུས་བསླབ་ཏུ་ཕྱིན། །
གཡུང་སྟོན་ཁྲོ་རྒྱལ་ཚད་མེད་སྙིང་རྗེ་དང་། །
མྱང་ཚས་བགོས་པའི་དམ་བཅའ་བཙན་པོ་ཡིས། །
དྲག་སྔགས་སྤྱོད་པའི་ནུས་པ་མ་ཐོན་བར། །



བསྟོདསྨོན་ཚངས་སྲས་དགྱེས་གླུ།
ཟ་
གཉལ་གྱི་ཡུལ་ན་སྒོ་གསུམ་མཐུ་ལ་གཞོལ། །
མཐུ་ཆེན་ཡོན་ཏན་རྒྱ་མཚོའི་བཀའ་མངགས་བཞིན། །
གཞོམ་བྲལ་རྔམ་པའི་སྒྲུབ་ཁང་བརྩིགས་དང་ལྷན། །
མཐུ་ཡི་མན་ངག་དག་ལ་བརྩོན་པ་ན། །
སྡང་དགྲ་རློག་པའི་མཚན་མ་ཅི་ཡང་ཤར། །
བཅུ་བཞི་ཞག་ལ་མཐུ་ཡི་ཐུན་བསྐྱངས་པས། །
ཟློག་མེད་ལས་ཀྱིས་ཨ་ཁུའི་གཉེན་སྟོན་ཁེལ། །
མགྲོན་མི་སོ་ལྔའི་སྲོག་གི་སྙིང་བོ་ཡང་། །
ཁང་ཁྱིམ་ཉིལ་བའི་ཀློང་དུ་བཅོམ་པར་བྱས། །
དེ་ཚེ་མ་སྨད་རབ་དགའི་ཚོར་བ་ཡིས། །
དབྱུག་པར་གོས་ཧྲུལ་བསྐྱོན་པའི་རྒྱལ་མཚན་བསྒྲེངས། །
ཡོད་ཚད་མཐུ་ཕྱོགས་གཏོང་པའི་ངལ་བ་ཀུན། །
དོན་ལ་གནད་སྨིན་འབྲས་བུ་ལོན་ཞེས་སྒྲོག །
སྐབས་དེར་ཡུལ་མི་གདུག་པའི་སེམས་ཅན་འགས། །
མ་བུའི་སྲོག་ལ་གཟན་པར་རབ་དོགས་ནས། །
མཛངས་པའི་ཨ་མས་གབ་པའི་སྤྲིངས་ཡིག་བཅས། །
སེར་བས་ལོ་ཏོག་གཞོམ་པའི་གསང་འཕྲིན་གཏོང་། །
འབྱུང་བྱེད་བློ་གྲོས་གཞུ་མོའི་ར་བར་ནས། །
13



གཙང་གསུམ་རླབས་ཀྱི་ཟེགས་མ།
འཇིགས་སྐུལ་འཕྲིན་གསར་མདའ་མོ་འཕངས་པའི་མོད། །
ཡུལ་ངན་ཇག་པའི་གཡུལ་ས་འདར་དང་ལྷན། །
ཞིང་སའི་ལེགས་སྐྱེས་ཡུམ་གྱི་ཕྱོགས་སུ་བྱུང་། །
སེར་འབེབ་ཞག་བདུན་བསྒྲུབས་པའི་སྔ་ལྟས་སུ། །
རཱ་ཧུ་ལ་ཡི་ངར་སྐད་འབྱིན་པ་དང་། །
ཐོག་སེར་གློག་གི་རྒོལ་བ་ཁྲག་ཁྲིག་གིས། །
རོང་གི་ལོ་ཏོག་འབྲུ་ཡིས་དབུལ་བར་བྱས། །
བཟོད་བྲལ་སྡུག་བསྔལ་མཚོ་མོའི་ཀློང་ཡངས་སུ། །
ཞེ་སྡང་དྲག་རླབས་དགུང་དུ་འཕྱུར་བ་ཡིས། །
མཐུ་དང་ངན་སྔགས་ཆོ་ག་སྟོང་གིས་ཀྱང་། །
ཕ་རོལ་དགྲ་སྡེ་མིང་གི་ལྷག་མར་བྱས། །
སྔར་བྱས་འགྱོད་པའི་རེག་དུག་ཁོང་ནས་འབར། །
དམ་ཆོས་མོས་པའི་གདུང་བས་ཡི་ག་བཅོམ། །
ཐེར་ཕྲུག་མཛོ་རྟའི་འབུལ་བ་གྱ་ནོམ་གཏེར། །
བསྣམས་ནས་རོང་སྟོན་ལྷ་དགའི་དྲུང་དུ་ལྷགས། །
ཐོས་གྲོལ་གདམས་ངག་རྫོགས་པ་ཆེན་པོ་དང་། །
སྒོམ་མ་ཉལ་གྱི་ཐོས་པ་དགའ་བ་གཉིས། །
ཐ་དད་ལས་ཀྱིས་སོ་སོར་དབྱེ་བ་ལས། །



བསྟོདསྨོན་ཚངས་སྲས་དགྱེས་གླུ།
འོད་གསལ་མ་བུ་འཕྲད་པའི་སྐལ་བས་དབེན། །
སྔོན་གྱི་ལས་སྨོན་དུང་གི་ཟླ་བ་ཡིས། །
བླ་མའི་བཀའ་ལུང་ཡངས་པའི་ནེའུ་གསིང་གཞིར། །
སྒྲ་སྒྱུར་མར་པའི་མཚན་གྱི་ཨུཏྤལ་དཀར། །
གྲོལ་བས་ཡིད་མཁར་དད་པའི་གྲུ་ཆར་བསྙིལ། །
ལྷོ་བྲག་གྲོ་བོ་ལུང་དུ་ཕྱིན་པ་ན། །
ཡབ་ཡུམ་ཐོ་རངས་འོད་གསལ་རྨི་ལྟས་སུ། །
རྡོ་རྗེ་རྩེ་ལྔ་ཤེལ་གྱི་མཆོད་རྟེན་ལ། །
ཉེས་བྱས་དྲི་ཡིས་ལྷད་པའི་གཟིགས་སྣང་བྱུང་། །
འོན་ཏེ་ཁྲུས་དང་རབ་གནས་བགྱིས་པའི་མཐར། །
རྒྱལ་མཚན་གངས་རི་རྩེ་ལ་མཆོད་པའི་ཚེ། །
འོད་ཀྱིས་འགྲོ་དྲུག་སྒྲིབ་གཉིས་སྦྱངས་པ་དང༌། །
རྒྱལ་བ་དགྱེས་པའི་ལྟད་མོར་ཅི་ཡང་སྣང་། །
སྦས་པའི་རྣལ་འབྱོར་འཕྲད་པའི་དགའ་སྟོན་དུ། །
སྣོད་ལྡན་སློབ་མའི་མཛད་བཟང་སྣ་ཚོགས་ཀྱིས། །
བདུད་རྩི་ཆང་དང་ཕྲུ་ཡི་ལས་ཀ་སོགས། །
ལྷག་མེད་བསྒྲུབས་ནས་མཆོད་པ་བརྒྱ་ཕྲག་བསྟར། །
གང་གི་ཚོགས་གཉིས་ཉི་ཟླའི་འོད་སྣང་གིས། །



གཙང་གསུམ་རླབས་ཀྱིཟེགས་མ།
ཀུl
བཀའ་བརྒྱུད་བཤད་སྒྲུབ་མཁའ་ལམ་ལེགས་མཛེས་ཤིང་། །
ལུང་རྟོགས་སྦྲང་རྩི་གྲུ་ཆར་འཇོ་བ་སོགས། ། །
འཕྲིན་ལས་ཕྱོགས་མཐར་ཁྱབ་པར་ལུང་གིས་བསྙད། །
སྐུ་ཡི་ལྷུན་པོས་རི་རབ་ཟིལ་གྱིས་གནོན། །
གསུང་གི་སྙན་པས་ཚངས་དབྱངས་ཕམ་པར་བྱས། །
ཐུགས་ཀྱི་སྙིང་རྗེས་ག་པུར་མཚོ་ལ་འཕྱ། ། །
བླ་མའི་ཟླ་ཞལ་གཙུག་གི་རལ་བར་བསྙེན། །
དད་གསུམ་ཉི་གཞོན་ཤར་རིའི་ཕྲག་ན་འཕགས། །
སྒོ་གསུམ་མཆོད་པ་སྲིད་ཞིའི་ཁྱོན་ན་བརྡལ། །
སྐྱབས་གསུམ་འདུན་མ་བླ་མ་ཁོ་ནར་རེ། །
དུས་གསུམ་བྱ་བས་སྲི་ཞུའི་ལས་ལ་བརྩོན། །
བསོད་སྙོམས་ལས་བྱུང་རུ་བཞི་ཟངས་ཀྱི་སྣོད། །
གཡའ་ཡིས་མ་བཙས་བཅུད་ཀྱིས་མ་གང་བའི། །
མཆོད་པའི་ཡོ་བྱད་ཕུལ་བའི་ལེགས་བྱས་ཀྱིས། །
མཆོག་གསུམ་དགྱེས་པའི་རྟེན་འབྲེལ་ངང་གིས་བྱུང་། །
བླ་མས་ཟངས་ལུང་འཁྲོལ་ཞིང་འཁར་སྒྲ་འབྱིན། །
འབྲི་མར་བཅུད་ཀྱིས་ཡོངས་སུ་བཀང་མཛད་ཅིང་། །
པཎ་ཆེན་ན་རོའི་ཕྱག་ཏུ་འབུལ་ལོ་ཞེས། །



བསྟོད》ན་ཚངས་སྲས་དགྱེས་གླུ།
བྱམས་པའི་སྤྱན་ལས་བརྩེ་བའི་མཆི་མ་བསྙིལ། །
གདུང་བས་ཉེན་པའི་ཉ་མོ་ཆུ་ལ་བཞིན། །
ཆོས་དང་གདམས་ངག་སྩོལ་ཅིག་ཞུས་པ་ན། །
མཐུ་དང་སེར་བས་སྟག་གླིང་ལ་ཁ་པར། །
རྒོལ་དང་འཚང་རྒྱའི་མན་ངག་སྟེར་བར་གསུངས། །
མ་རུང་བསྒྲལ་བའི་ཉམས་ཀྱིས་བརྗིད་པ་དང་། །
མངོན་སྤྱོད་ལས་ལ་རང་དབང་འབྱོར་བ་ཡིས། །
སྒྲ་སྒྱུར་ཆེན་པོས་ཐོས་པ་དགའ་ཡི་མཚན། །
མཐུ་ཆེན་ཞེས་སུ་ལུང་གིས་བསྔགས་པར་མཛད། །
སྡིག་པའི་ཡོན་ཏན་གཞི་ནས་སྟོན་པ་ཡི། །
མཚམས་མེད་ལྔ་ཡི་ལས་ཀྱང་སྦྱོང་ནུས་པའི། །
གདམས་ངག་གསེར་གྱི་རྩི་ཡིས་མི་ལ་ཡི། །
སྒྲིབ་པའི་ལྕགས་ནག་ཁ་དོག་ཡོངས་སུ་བསྒྱུར། །
དེ་ཡང་དར་མ་མདོ་སྡེའི་འབོགས་མཁར་ཞེས། །
ཤར་ལྷོ་བྱང་དུ་ཟླུམ་པོ་ཟླ་གམ་དང་། །
གྲུ་གསུམ་དབྱིབས་ཀྱི་སྲས་མཁར་གྲུབ་ནའང་། །
ས་རྡོ་མལ་ལ་བསྐྱལ་བའི་ངལ་བས་མནར། ། །
ཁྱད་པར་ཕ་ཚན་ཆགས་པའི་ས་འགག་དེར། །



གཙང་གསུམ་རླབས་ཀྱི་ཟེགས་མ།
གྲུ་བཞི་སྐྱ་བོའི་མཁར་ལ་དགུ་ཐོག་གིས། །
གན་ཇི་ར་དང་བཅུ་བརྩེགས་བསྐྱར་དུ་བཞེངས། །
སྒལ་བ་ཁྲག་དང་བློ་སྣོད་རྣག་གིས་འབྱམས། །
བ་ཡི་འཇོ་སྟེགས་ཡོས་ཀྱི་རྡོ་གདན་བཅས། །
བདག་མེད་ཡུམ་ལ་ཞབས་ཏོག་སྒྲུབ་བྱས་པར། །
སྣ་ཚོགས་ཐབས་ཀྱིས་གདུལ་བྱ་སྐྱོང་བ་ནི། །
སྒྱུ་འཕྲུལ་ལྷ་མོའི་རྗེས་སུ་རྐང་བ་འཇོག །
གང་ལྟར་རྒྱལ་སྲས་ཆོས་ཁྲིར་མངལ་གསོལ་བའི། །
བརྩེགས་མཁར་རབ་གནས་རྫོགས་ལྡན་ཡོ་ལང་དུས། །
རྔོག་སྟོན་ཡབ་ཡུམ་ལྷན་དུ་གདན་སར་འཁོར། །
བཀའ་བབས་དབེན་པའི་ཆོས་ལ་བླ་མས་དགག །
རྔོག་སྟོན་ཚུར་སྟོན་མེས་སྟོན་རྣམ་གསུམ་ཡང་། །
གསང་བདེ་ཀྱེ་ཡི་དཀྱིལ་འཁོར་དབང་བསྐུར་ན། །
ཅི་གསུང་བཀའ་བཞིན་སྒྲུབ་པའི་གཡོག་འཁོར་ཡང་། །
ཟབ་མོའི་གདམས་ངག་ཞུ་ལ་སྤོབས་པས་ཁེངས།།
དུས་དེར་ཕྱག་འབེབ་ཞབས་རྡུང་སྣ་ཚོགས་ཀྱིས། །
སེམས་བསྐྱེད་ཆོས་ཀྱི་སྔོན་འགྲོ་གྲོལ་ཙམ་ལས། །
གདན་གཅིག་སངས་རྒྱས་བརྙེས་པའི་མན་ངག་ལ། །
18



བསྟོད་སྨོན་ཚངས་སྲསདགྱེས།
སྒོམ་པའི་ལས་དབང་བྲལ་སྙམ་ལྕེབ་པར་རྩོམ། །
སྙིང་རྗེ་ནོར་བུའི་དྲ་བས་ལེགས་མཛེས་ཤིང་། །
དམ་ཚིག་རྡོ་རྗེའི་མདུད་པས་ཉེར་འཁྱུད་པའི། །
རྔོག་སྟོན་གསུང་གི་བཤོལ་འདེབས་ལྕགས་ཀྱུ་ཡིས། །
མཐུ་ཆེན་ཡི་ཆད་སེམས་ཀྱི་གླང་སྨྱོན་བཟུང་། །
ཐེངས་དགུ་ཡི་ཆད་སྐྱ་རེངས་འོད་སྣང་གིས། །
ངེས་འབྱུང་ལོ་ཡི་ཤིང་རྟ་ལེགས་དྲངས་པས། །
གསང་སྔགས་སློབ་མའི་སྣོད་ཀྱི་ལྷ་ལམ་དུ། །
ཞི་ལྷག་ཏིང་འཛིན་གཡུང་དྲུང་རིས་སུ་བཀྲ།།
མཁྱེན་པས་དུས་གསུམ་ཆོས་ཀུན་མངོན་པར་གཟིགས། །
བརྩེ་བས་ཁམས་གསུམ་སྐྱེ་འགྲོར་མ་ལྟར་བྱམས། །
ནུས་པས་དུག་གསུམ་ཆོས་སྐུར་སྨིན་པར་མཛད། །
བླ་མས་གསང་གསུམ་གདམས་ངག་སྩོལ་བར་བཞེད། །
ནུབ་དེར་དབུ་ཡི་གཙུག་ཕུད་བྲེགས་པ་དང་། །
སོ་བྱང་སྔགས་ཀྱི་སྡོམ་པ་སྤེལ་བ་ཡིས། །
རྡོ་རྗེ་རྒྱལ་མཚན་མིང་གི་སྙན་པ་འབུམ། །
གངས་རིའི་ཁྲོད་འདིར་ལྷ་ཡི་རྔ་བཞིན་རྡུང་། །
སྲིད་ཞི་མཉམ་ཉིད་དབྱིངས་ན་རྟག་འཆར་བའི། །
19



གཙང་གསུམ་རླབས་ཀྱི་ཟེགས་མ།
-
མ་རྒྱུད་འཁོར་ལོ་སྡོམ་པའི་དཀྱིལ་འཁོར་དུ། །
དྲུག་ཅུ་རྩ་གཉིས་དབང་གིས་སྨིན་པའི་ཚེ། །
རྟེན་དང་བརྟེན་པ་བཅས་པར་མངོན་སུམ་མཇལ། །
རྒྱུད་ཀྱི་ལུང་དང་མན་ངག་ཕྱག་ལེན་ཀུན། །
བུམ་པ་གང་བྱོའི་ཚུལ་དུ་གསན་མཛད་ཅིང་། །
གསང་མཚན་མི་ལ་བཞད་པ་རྡོ་རྗེ་ཞེས། །
བླ་མ་མཁའ་འགྲོའི་བུ་སློབ་དབྱངས་ཀྱིས་སྙན། །
འཕྲིན་ལས་རྣམ་བཞིར་ཡོན་ཏན་ལེགས་མཐོང་ཞིང་། །
ལོག་ལྟ་སྐད་ཅིག་ཙམ་ཡང་དབེན་པའི་ཕྱིར། །
དཀའ་སྤྱད་ལྡན་ཞིང་སྲེད་ཞེན་ཆུང་བ་ཡི། །
རི་ལ་སྒོམ་བསྲན་ཆེ་བའི་བུ་སློབ་འབྱུང་། །
ཁྱད་པར་སྒྲུབ་པ་བཀའ་བརྒྱུད་བསྟན་པ་ཡང་། །
ཡར་ངོ་ཟླ་བའི་དཔལ་བཞིན་རྒྱུས་འགྱུར་ཞེས། །
ལུང་བསྟན་དབུགས་དབྱུང་གཟེངས་སུ་བསྟོད་པ་ཡིས། །
དལ་འབྱོར་སྐྱིད་ཀྱི་མགོ་བོ་ཚུགས་པར་གྱུར། །
ཡབ་ཡུམ་འཕྲིན་ལས་དུང་གི་ཟླ་བ་ཡིས། །
བཞད་པ་རྡོ་རྗེའི་དད་པའི་མཚོ་ཆེན་འཕེལ། །
སྒོམ་པའི་ཀློང་ན་བསམ་གཏན་གཡོ་མེད་ངང་། །



བསྟོདསྨོན་ཚངས་སྲས་དགྱེས་གླུ།
སྟག་ཉའི་བྲག་ཕུག་ལོ་ཟླས་ཕྲེང་བ་བསྟར། །
གཟུགས་ནས་རྣམ་མཁྱེན་བར་གྱི་ཆོས་སོ་ཅོག །
ལག་མཐིལ་སྐྱུ་རུ་ར་བཞིན་གོ་བ་ཡིས། །
ཉམས་རྟོགས་བྱེ་བའི་མཆོད་པས་ཡབ་ཡུམ་གྱི། །
ཡིད་མཁར་ཀུན་བཟང་སྤྲིན་གྱི་བླ་རེ་སྦྲེལ། །
ཨུཏྤལ་ཞལ་གྱི་དཀྱིལ་འཁོར་ལེགས་འཛུམ་ཞིང་། །
རུས་རྒྱུན་དུང་གི་དྲ་བས་གཡོགས་བྱས་པའི། །
ལུས་ཕྲའི་རྣམ་རོལ་མ་དང་མཁའ་འགྲོ་ཡིས། །
གྲོང་འཇུག་གདམས་ངག་གཙོ་བའི་ལུང་བསྟན་སྤེལ། །
མར་པས་སློབ་མའི་མོས་པ་ཇི་བཞིན་དུ། །
ཕུ་ལ་ཧ་རིའི་དགོན་པར་ནཱ་རོ་ལས། །
གྲོང་འཇུག་གདམས་ངག་ཆིག་རྒྱུད་མན་ངག་བཅས། །
ཁ་བའི་ལྗོངས་སུ་ཐོག་མར་དྲངས་པར་མཛད། །
ཉོན་མོངས་སྨག་རུམ་སྟུག་པའི་ཀློང་དཀྱིལ་ན། །
གངས་ལ་ཉི་མ་ཤར་འདྲའི་སྐྱེས་བུ་ཞེས། །
ན་རོས་དབུ་དང་ཕྱག་རྒྱས་ལན་གསུམ་གུས། །
རྒྱ་གར་ལུང་བའི་རྩི་ཤིང་བོད་ལ་དུད། །
ཉམས་དང་རྨི་ལམ་དག་ལ་དབང་འབྱོར་བའི། །



གཙང་གསུམ་རླབས་ཀྱི་ཟེགས་མ།
བུ་ཆེན་རྣམས་ཀྱིས་མ་འོངས་བྱ་བར་བརྟག །
མི་ལའི་ཀ་བཞི་བརྡ་ཆེན་བླ་མས་འགྲེལ། །
སོ་སོར་དད་རྟེན་ལས་དབང་མཐུན་པར་བསྩལ། །
ནུབ་ཀྱི་ཐོ་རངས་དག་པའི་རྨི་ལམ་དུ། །
ཕ་ཡུལ་སྐྱིད་སྡུག་ཝ་ལེར་གསལ་བ་ཡིས། །
དྲན་གདུང་ཡིད་ཀྱི་རྟ་ཕོས་མ་བཟོད་པར། །
ཞི་གནས་ཐང་ལ་སྐྱོ་བའི་རྨིག་བཞིས་རྡུང་། །
རེ་ཞིག་ཏིང་འཛིན་དབྱིངས་ལས་སད་གྱུར་ནས། །
ལོ་ཙཱ་ཆེན་པོར་ཞུ་གནང་ཕུལ་བ་ཡིས། །
ངོ་མཚར་ལུང་བསྟན་དུ་མས་ལེགས་བཀྲལ་བའི། །
འབྱུང་འགྱུར་དོན་གྱི་མེ་ལོང་སེམས་ལ་བསྟན། །
ལྷག་པར་འཕགས་ཡུལ་གྲུབ་པའི་དབང་ཕྱུག་གི ། ་
སྙན་བརྒྱུད་སྙིང་གི་ཐིག་ལེའི་བཅུད་ཕྱུང་བའི། །
ཆིག་བརྒྱུད་གདམས་ངག་བདུད་རྩི་དལ་འབབ་ཀྱིས། །
རྣལ་འབྱོར་སྒོ་གསུམ་ཡོངས་སུ་དག་པར་བྱས། །
གསང་བདེ་ཀྱེ་ཡི་དཀྱིལ་འཁོར་འབར་བའི་ཁྲོད། །
སོ་སོའི་སྐུ་དང་རྡོ་དྲིལ་ཕྱག་མཚན་སོགས། །
དཀར་དམར་མཐིང་གསུམ་ཡི་གེའི་ཀློང་རོལ་ན། །
22



བསྟོདསྨོན་ཚངས་སྲསདགྱེསགླུ།
སྣང་དང་མི་སྣང་སྤྲུལ་བའི་རོལ་གར་འཛིན། །
འཁོར་འདས་སྒྱུ་མའི་ངོ་བོར་བསྟན་པ་དང༌། །
གསང་གསུམ་འོད་གསལ་ཀློང་དུ་རྩེན་པ་སོགས། །
བླ་མར་སངས་རྒྱས་མཐོང་བའི་དད་གུས་ཀྱིས། །
རྣམ་ཐར་རྗེས་སུ་སློབ་པའི་དམ་བཅའ་བརྟན །
ལ་སྟོད་རྒྱལ་གྱི་ཤྲཱི་རི་ཏི་སེ་གངས། ། །
རི་བོ་དཔལ་འབར་ཡོལ་མོ་གངས་ར་སོགས། །
སྒྲུབ་པའི་གནས་སུ་རྒྱལ་བས་ལེགས་བསྔགས་པས། །
ཞབས་སེན་རི་མོས་འགྲོ་དོན་དཔལ་བེའུ་བྲིས། །
བླ་མས་རྩ་ཐིག་རླུང་ལ་གེགས་བྱུང་ཚེ། །
ལྟ་བར་འོས་ཞེས་ཤོག་དྲིལ་བསྩལ་དང་ལྷན། །
དཔོན་སློབ་འཁོར་གྱིས་ཆོས་ལ་སྒང་གི་སར། །
འཁྲེང་བའི་ཡིད་བཅས་ཡུལ་ལ་བསྐྱལ་བར་མཛད། །
ཞིང་ལ་འཇག་སྐྱ་ཁང་བ་ཐིགས་པས་རལ། །
མ་རྒན་གྲོངས་ཤིང་སྲིང་མོ་ཡུལ་ལ་འཁྱར།།
ཕ་ཆོས་དཀོན་མཆོག་བརྩེགས་པ་རྡུལ་གྱིས་གདུངས། །
རྣལ་འབྱོར་ལུས་སེམས་སྡུག་བསྔལ་ཆར་གྱིས་བརླན། །
གང་ལྟར་ཕ་རྒོད་བླ་མའི་གདམས་ངག་བཞིན། །



གཙང་གསུམ་རླབས་ཀྱིཟེགས་མ།
མ་ཡི་རྣམ་ཤེས་མངོན་དགའི་ཞིང་ལ་འཕོས། །
མཉམ་བཞག་འོད་གསལ་ལམ་ནས་ཡབ་ཡུམ་ཟུང་། །
འཁོར་བའི་སྡུག་ལས་གྲོལ་བའི་བདེན་པ་མཐོང་། །
ཀློག་གི་སློབ་དཔོན་སྲས་ཀྱི་མདུན་ས་ན། །
དམ་ཆོས་གླེགས་བམ་རྙིང་བའི་བདག་རྐྱེན་གྱིས། །
མ་ཡི་རུས་པར་སཱ་ཙྪ་བཏབ་པ་དང་། །
དགེ་བའི་བསྔོ་སྨོན་འབྱམས་སུ་ཀླས་པ་བྱས། །
ཁྱིམ་གྱི་རྒྱབ་རོལ་ཕུག་པ་ཡིད་དགའ་བར། །
མཚམས་ཀྱི་སྒྲུབ་པ་དག་ལ་བརྩོན་པ་ན། །
ཨ་ཁུ་ཨ་ནེས་རྒོལ་བ་བརྒྱ་ཕྲག་གིས། །
རྡོ་དང་དབྱུག་པའི་མདའ་མོ་ཆར་དུ་བསྙིལ། །
རྨི་ལམ་བརྡ་ལྟར་ཞག་ཤས་འགོར་བ་ན། །
མཛེས་སེ་ཟས་ཆང་སྟེར་བར་ཕྱིན་པ་དང༌། །
ཁྱིམ་ཐབ་སྤངས་པའི་ཚུལ་ཁྲིམས་འབྲུ་དཀར་གྱིས། །
ཁོ་མོའི་ཡིད་ལ་དགེ་བཅུའི་ས་བོན་བསྐྲུན། །
ཕར་ཕྱིན་དགོངས་པའི་ཡང་སྙིང་བཟོད་པའི་རྟེན། །
ལས་ཅན་ཨ་ནེ་ཡང་བསྐྱར་འཕྲད་པ་དེས། །
ནས་ཕྱེ་ཐུལ་བ་རས་གོས་སྐྱེས་དང་བཅས། །



བསྟོད་སྨོན་ཚངས་སྲས་དགྱེས་གླུ།
ཡུལ་གྱིས་སྡང་བས་གཞན་ལ་གྱར་ཞེས་བསྐུལ། །
འདི་སྣང་ལོག་པའི་ངེས་འབྱུང་དྲག་དང་གཅིག །
ཞེ་སྡང་འཇོམས་པའི་བཟོད་པ་བརྟན་དང་གཉིས། །
མཉམ་བཞག་དགེ་སྦྱོར་མཚོ་ལྟར་འཕེལ་དང་གསུམ། །
ཡུལ་གྱི་བྲག་ལ་རྐང་ཚུགས་ཕུག་པར་གྲགས། །
དབེན་པའི་གནས་མཆོག་བྲག་དཀར་རྟ་སོ་རུ། །
ཐུན་བཞི་ལྷ་ཡི་རྣལ་འབྱོར་བརྩོན་པ་ན། །
མར་པའི་དྲིན་ལས་གཏུམ་མོའི་འཕྲུལ་འཁོར་ཀུན། །
སྒྱུ་ལུས་བདེ་དྲོད་བསྐྱེད་པའི་ཐབས་སུ་སྨིན། །
སྟོང་གསུམ་གསེར་གྱིས་བྱུར་བུར་བཀང་བ་ཡིས། །
སངས་རྒྱས་སྒྲུབ་པའི་ལུས་འདིར་རྒྱུན་མིན་ན། །
ཟུ་སྔོན་ལ་སོགས་དཀའ་ཐུབ་ཟས་བཅུད་ཀྱང་། །
རྟེན་འདི་འཚོ་བའི་ཕྱིར་ན་ཅིས་མི་བསྟེན། །
ཁྱི་ར་བ་ཡིས་ཤ་ཚོད་ཕུལ་བ་ཡང་། །
འབུ་སྲིན་བཀྲེས་པའི་གསོས་སུ་སྨིན་བྱས་ནས། །
ཨ་དཀར་བཅུད་ལེན་ཙམ་གྱི་ཉེར་འཚོ་ཡིས། །
དལ་འབྱོར་ཐོབ་པ་དོན་དང་ལྡན་པར་བྱས། །
པེ་ཏ་མཛེས་སེས་ཤ་མར་རྙིང་བའི་ཟས། །



གཙང་གསུམ་རླབས་ཀྱི་ཟེགས་མ།
ཁྱེར་ནས་སྒྲུབ་ཕུག་ཕྱོགས་སུ་འཁོར་བ་ན། །
སྔོ་ཧྲེང་ལུས་ཀྱི་སྐྱེ་མཆེད་མཐོང་བའི་མོད། །
ངོ་ཚའི་ཆོས་ཀྱིས་ཞེ་ཡི་གཏིང་ནས་སྐྱེངས། །
ཤ་མར་ཆང་ལ་རེ་ཞིག་བསྟེན་བྱས་པས། །
སྣ་ཚོགས་ཟུག་རྔུས་མནར་བའི་སྡུག་བསྔལ་གྱིས། །
ཤོག་དྲིལ་མན་ངག་ཉམས་སུ་བསྟར་བས་ན། །
འདོད་ཡོན་ལམ་ཁྱེར་རྟོགས་པའི་གྲོགས་སུ་ཤར། །
ལུས་ཀྱི་རྩ་རླུང་རང་སར་གྲོལ་བ་དང་། །
སེམས་ཀྱི་ལྟ་བས་རང་ཞལ་མཇལ་བ་སོགས། །
མཁའ་ལ་ལྡིང་བའི་རྫུ་འཕྲུལ་སྣ་ཚོགས་ཀྱིས། །
ལོག་འདྲེན་རལ་བ་ཞབས་ཀྱི་གདན་དུ་བྱས། །
ཆུ་དབར་སྐྱིད་ཕུག་ཉི་མ་རྫོང་དག་ཏུ། །
ཞི་ལྷག་ཏིང་འཛིན་རིང་དུ་བསྟེན་པའི་ཚེ། །
བ་རི་ལ་སོགས་གཞན་གྱི་ཆོས་པ་ཀུན། །
ལྟོ་གོས་གཏམ་གྱིས་དབུལ་བ་མེད་དོ་ཞེས། །
ཟང་ཟིང་ཆོས་ལ་བདེན་པར་མཐོང་བ་ཡི། །
མགོན་མོ་སྐྱིད་ཀྱི་བཤོལ་འདེབས་སྣ་ཚོགས་ཀྱིས། །
གསང་བའི་རྡོ་རྗེར་གོས་ཀྱིས་མ་གཡོགས་ན། །



བསྟོད་སྨོན་ཚངས་སྲས་དགྱེསགླུ།
འཁོས་ངན་ཆོས་པ་སྐྱེ་བོས་སྨོད་དོ་ཟེར། །
རང་བྱུང་སྐྱེ་མཆེད་གདོད་ནས་ཡོད་པ་དང་། །
ལང་ཚོའི་ནུ་འབུར་ཕྱིས་སུ་བྱུང་བ་སོགས། །
རྒྱུ་འབྲས་སྤང་བླང་དོན་ལ་མ་གཟབ་ན། །
བཅོས་མའི་ངོ་ཚས་རང་གཞན་ཕུང་བར་གདམས། །
པེ་ཏར་ཆོས་ལ་ངེས་ཤེས་འདྲོངས་པ་དང་། །
ཨ་ནེས་ཆོས་ཀྱི་བདེན་པ་མཐོང་བ་སོགས། །
ཟག་མེད་ཆོས་ལ་རོལ་བའི་རྣལ་འབྱོར་གྱིས། །
བདེན་བཞི་ཆོས་ཀྱི་འཁོར་ལོ་བར་མེད་བསྐོར། །
མ་འོངས་སེམས་ཅན་བསོད་ནམས་གསོག་པའི་ཕྱིར། །
རྫོང་ཆེན་ཉི་ཤུ་ཕུག་པ་བརྒྱད་ལ་སོགས། །
དབེན་པའི་མཐུན་རྐྱེན་ཕུན་སུམ་ཚོགས་པ་དང༌། །
བརྒྱུད་པའི་བྱིན་རླབས་འབྱུང་བའི་ལུང་བསྟན་མཛད། །
བྲག་དམར་མཆོང་ལུང་ལ་སོགས་ནག་པོའི་སར། །
བགེགས་རྒྱལ་བྷི་ནཱ་ཡ་ཀ་ཚོགས་བདག་བཅས། །
གསང་གསུམ་རྡོ་རྗེས་དམ་ལ་བཞག་པ་ཡིས། །
དུས་དྲུག་ཐུབ་བསྟན་བྱ་རའི་ལས་ལ་བྲེལ། །
རྣལ་འབྱོར་གཙོ་མོའི་བཀའ་བཞིན་ཟ་འོག་ཕུག །
27



གཙང་གསུམ་རླབས་ཀྱི་ཟེགས་མ།
རས་ཆུང་རྡོ་རྗེ་གྲགས་པར་མཁའ་འགྲོ་ཡི། །
སྙན་བརྒྱུད་གདམས་ངག་ཡོངས་སུ་བསྩལ་པ་དང་། །
རས་པའི་རྟོགས་བརྗོད་བཀའ་ཡིས་གྲོལ་བར་མཛད། །
ལས་བཞི་འཕྲིན་ལས་རྟ་བདུན་འོད་སྣང་གིས། །
འཛམ་གླིང་འཛིན་མ་ཉིན་མོར་བྱས་དང་ལྷན། །
གྲགས་པའི་གཡུ་འབྲུག་ཕྱོགས་བཞིར་ལྡིར་བ་ཡིས། །
ཁོ་ཁོམ་རྒྱལ་པོའི་དབུ་ཡི་མཆོད་གནས་གྱུར། །
ཁྱད་པར་དབུས་འགྱུར་འཆང་སོགས་གནས་མཆོག་ཏུ། །
ཐོས་བསམ་སྒོམ་པའི་གཡུ་རལ་རྒྱས་པ་ཡི། །
དྷཱ་རྨ་བོ་དྷི་གདོང་ལྔ་དབང་བོས་ཀྱང་། །
ཞབས་སྐྱེས་པདྨོ་དད་གསུམ་དཔུང་བས་བཏེགས། །
ཐུབ་དབང་ཞལ་གྱི་པདྨོས་ལེགས་གྲོལ་བའི། །
ཟླ་འོད་གཞོན་ནུ་གེ་སར་འཛུམ་པའི་དབུས། །
གྲུབ་ཐོབ་ཉེར་ལྔ་ཉེ་སྲས་བཅུ་གསུམ་དང་།།
ཐུགས་སྲས་བརྒྱད་བཅས་རྟོགས་པའི་སྦྲང་རྩི་ལུད། །
རིགས་དྲུག་གནས་སུ་སྤྲུལ་ནས་བྱོན་པ་ཡིས། །
ལྷ་མི་དུད་འགྲོར་འཚང་རྒྱའི་གདམས་ངག་གིས། །
སྨིན་གྲོལ་ཆོས་ཀྱི་གནས་སུ་བཀོད་པ་ཡང་། །
28



བསྟོདོན་ཚངས་སྲསདགྱེས་གླུ།
མི་བསྐྱོད་རྡོ་རྗེའི་རྣམ་ཐར་གཉིས་སུ་མེད། །
དེ་ལྟར་བསྟན་འགྲོའི་དོན་ཆེན་ཉི་གཞོན་གྱི། །
འཕྲིན་ལས་རྒྱ་མཚོའི་མཐའ་རུ་འཁྱུད་པ་ན། །
རྩག་ཕུ་པ་ཡི་ཕྲག་དོག་སྒྲ་གཅན་གྱིས། །
བསིལ་ལྗོངས་མཁའ་ལམ་མུན་པའི་བསྐལ་པ་བྱིན། །
ཐ་སྙད་ཚིག་ལ་འཁྲུལ་བའི་དྲང་དོན་པས། །
སྐྱེ་དམན་ལྐོག་ཏུ་འབྲེལ་བའི་ཚུལ་འཆོས་ཀྱིས། །
སྡོམ་གསུམ་ཟོག་པོའི་ཆོས་སུ་བསྟར་བ་ཡིས། །
ཐུབ་བསྟན་སྲོག་གི་རྩ་བ་རྨང་ནས་བརླགས། །
དེ་ཚེ་ངེས་དོན་སྒྲུབ་པའི་རྣལ་འབྱོར་གྱི། །
རིམ་གཉིས་བསམ་གཏན་ཀློང་ན་ཉལ་བ་ཡི། །
སྒྲུབ་བརྒྱུད་ཤིང་རྟའི་བྱེད་པོ་མི་ལ་རྗེས། །
རྒྱལ་བསྟན་ཉམས་ལེན་དར་གྱིས་བྱི་དོར་མཛད། །
སོ་སོའི་སེམས་ཀྱི་མོས་པ་སྐོང་སླད་དུ། །
དུག་སྦྱོར་ངན་པའི་ལོག་འཚོ་སྤེལ་བ་ཡང་། །
བག་མེད་བདུད་རྩིའི་རོ་ལ་མྱོང་བ་ཡིས། །
སྲེད་མོའི་ལུས་ལ་དད་པའི་སྤུ་ལོང་གཡོ། །
ན་ཟུག་སྡུག་བསྔལ་སྒྱུ་མའི་སྣང་བ་ཀུན། །



གཙང་གསུམ་རླབས་ཀྱི་ཟེགས་མ།
དགེ་བཤེས་དུག་གསུམ་ཕུང་པོར་འཕོས་པའི་མོད། །
ཡིད་ཆེས་ཆོས་ཀྱི་བདེན་པ་ཉག་གཅིག་གིས། །
འདི་སྣང་འཁྲུལ་བའི་ལས་ལ་གཟབ་ནན་བྲལ། །
ལས་ཀྱི་འབྲས་བུས་སྐྱེ་རྒ་ན་འཆི་སོགས། །
ཚེ་ཡི་འཕེན་པ་རྫོགས་མཐར་མྱོང་དགོས་པས། །
རིམ་གྲོ་ཙམ་གྱིས་བཟློག་པར་མི་འགྱུར་ཞེས། །
བསླུ་མེད་རྒྱུ་འབྲས་མན་ངག་རྗེན་པར་བསྟན། །
ཉོན་མོངས་དུག་ལྔའི་ནད་ཀྱི་རྒྱུ་རྐྱེན་ཀུན། །
སྐུ་ལྔ་ཡེ་ཤེས་གྲོགས་སུ་འཆར་བ་དང་། །
བསྐྱེད་རིམ་སྒྱུ་མ་ལྟ་བུའི་ལྷ་སྐུ་ཡང་། །
རྫོགས་རིམ་འོད་གསལ་དབྱིངས་སུ་ཐིམ་པར་མཛད། །
གཞན་ཕན་སེམས་བསྐྱེད་དག་གིས་མ་ཟིན་ན། །
བདག་འཛིན་འགོང་བོའི་དོན་དུ་བླ་མ་ལྷ། །
སྤྱན་འདྲེན་འདོད་ཀྱང་མི་བདག་གད་དར་ཁྲོད། །
ལས་ལ་སྐུལ་ལྟར་ཉེས་ལྟུང་འབྱུང་བར་གསུངས། །
འབྲི་ལྕེ་ཕུག་ཏུ་བསྙུང་ཚུལ་བསྟན་པ་ཡིས། །
སྐལ་ལྡན་བུ་སློབ་ཚོགས་པའི་མདུན་གྲལ་དུ། །
ཐ་མའི་ཞལ་ཆེམས་བསྩལ་ཅིང་སྦ་འཁར་སོགས། །
30



བསྟོད་སྨོན་ཚངས་སྲས་དགྱེས་གླུ། །
རས་ཆུང་པ་ལ་རླུང་གི་སྒོམ་རྟེན་བསྩལ། །
ཞི་བ་འོད་དང་ངན་རྫོང་སྟོན་པ་བཅས། །
ས་ཆེན་རྡུལ་དང་མཉམ་པའི་ཉེ་སྲས་ཀུན། །
ཆིག་བརྒྱུད་བྱིན་རླབས་རྒྱུད་ལ་སྨིན་པ་ཡིས། །
བླ་མའི་ཡོ་བྱད་མཆོད་པའི་རྟེན་དུ་བཞག །
སྦྱོར་བ་དམན་པའི་ས་དང་ཧྲིལ་བོའི་གོས། །
གྱོང་བའི་ལྟོ་ཡིས་རི་ལ་བསྒོམ་པ་དང་། །
ལུས་ལ་བབ་དང་སེམས་ལ་ཁུར་བསྐུར་ན །
མཁའ་མཉམ་འགྲོ་བའི་དོན་ཆེན་འགྲུབ་བོ་ཞེས། །
གཞན་དོན་རྒྱ་མཚོའི་ཕ་རོལ་ཕྱིན་པ་ལ། །
གནས་ལུགས་རྟོགས་པའི་སྐྱ་བར་མ་བསྟེན་ན། །
རང་འདོད་འཕྱོ་བའི་ཀོ་གྲུ་ཇི་བཞིན་དུ། །
གཏན་མདུན་བརླག་པར་འགྱུར་ཞེས་ཞལ་གདམས་གནང་། །
གྱ་བཞི་དགུང་ལོ་ཤིང་མོ་ཡོས་ཀྱི་ལོར། །
མཉམ་བཞག་ནམ་མཁའི་ངོ་བོར་བཞུགས་དང་ལྷན། །
སྟོང་གསུམ་རིམ་གྱིས་ཐིམ་པའི་འོད་གསལ་ལ། །
དགའ་བཞིའི་ངང་ནས་ཡུན་དུ་མནལ་བར་གྱུར། །
དེ་ཚེ་གནས་གསུམ་མཁའ་འགྲོས་འོག་མིན་ནས། །
31



གཙང་གསུམ་རླབས་ཀྱི་ཟེགས་མ།
གདུགས་དང་རྒྱལ་མཚན་ལྷ་ཡི་རོལ་མོའི་སྒྲས། །
དྲི་ཞིམ་སྤོས་ཀྱི་ལམ་ནས་བསུས་པ་ཡིས། །
རྫོགས་ལྡན་དཔལ་ཡོན་བཞད་པའི་ལྟད་མོ་མང་། །
རྗེ་བཙུན་བཀའ་བཞིན་པུར་གྱི་བྱ་བ་ཀུན། །
རས་ཆུང་པ་ལ་རེ་ནས་བཞག་པ་ན། །
ཡེ་ཤེས་མེ་ལྕེའི་ཁྲོད་ནས་བླ་མ་ཡིས། །
ཞེན་བྲལ་རྡོ་རྗེའི་སྒྲ་དབྱངས་ལེགས་པར་བསྩལ། །
རིང་ནས་ཐུགས་སུ་གཏད་པའི་མངོན་དགའི་ཞིང་། །
རྒྱལ་བ་མི་བསྐྱོད་པ་ཡི་ཐུགས་ཀ་རུ། །
ཆུ་དང་ཆུ་རླབས་ཇི་བཞིན་འདྲེས་གྱུར་པས། །
གདུལ་བྱའི་རྟེན་སྐལ་པུར་རྡོ་ཁོ་ན་བྱུང༌། །
སྲིད་པ་སྒྱུ་མར་རོལ་བའི་མཛད་པ་གསུམ། །
ཞི་བ་མྱང་འདས་སྒྲུབ་པའི་མཛད་པ་དགུ། །
ངོ་མཚར་སྤྲུལ་པའི་མཛད་པ་བཅུ་གཉིས་ཏེ། །
རྣམ་འདྲེན་གང་དེའི་མཛད་པ་བསམ་མི་ཁྱབ། །
སྙིགས་མའི་དུས་འདིར་དུག་གསུམ་རྦ་རླབས་ཁྲོད། །
དལ་འབྱོར་ནོར་བུ་བསྒྱུར་བ་མངོན་མཐོང་ནས། །
བྲིན་པའི་ཡིད་ཀྱི་གདེངས་ཀ་བརྩེགས་པ་ཡིས། །



བསྟོདསྨོན་ཚངས་སྲས་དགྱེསགླུ།
སྙན་ཚིག་རིན་ཆེན་དོ་ཤལ་རིང་དུ་སྤེལ། །
གང་གི་ལེགས་བྱས་མཁའ་ཡི་རྒྱལ་མཚན་གྱིས། །
མཐའ་ཡས་ཕ་མའི་འཛིན་མ་བརླན་གྱུར་ཅིང་། །
རྣམ་འདྲེན་ཨུ་དུམ་ཝཱ་རའི་འཕྲིན་ལས་ཀྱིས། །
འགྲོ་ཀུན་བུང་བར་ཆོས་ཀྱིས་ཚིམ་པར་ཤོག །
ཅེས་བོད་ཀྱི་བཅུ་ཕྲག་རིག་གནས་ལ་ཐོས་བསམ་གྱི་བག་ཆགས་ཕྲན་ཙམ་་་་
ཞག་པའི་སྨྱུག་ཐོགས་པ་གང་གིས་དལ་འབྱོར་གྱི་དོན་ཅུང་ཟད་རྙེད་པའི་་་་་་
བྲས་རྟགས་སུ་སྙན་རྩོམ་རིང་མོ་འདི་སྒ་ཡུལ་སྐྱེ་རྒུ་ནོར་བུ་གླིང་གི་རང་ཤག་རྣལ་
(བྱོར་ཡང་དབེན་ནས་གྲུབ་པར་དགེའོ། །



གཙང་གསུམ་རླབས་ཀྱི་ཟེགས་མ།
རྗེ་བཙུན་ས་སྐྱ་པཎྜི་ཏ་ཀུན་དགའ་རྒྱལ་མཚན་དཔལ་
བཟང་པོ་ལ་བསྟོད་པ་ཚངས་སྲས་དགྱེས་པའི་
གླུ་དབྱངས་ཞེས་བྱ་བ་བཞུགས་སོ། །
ཨོཾ་སྭཱ་སྟི།
སྟོབས་བཅུ་ཡོན་ཏན་མུ་མཐའ་བྲལ་བའི་གཞིར། །
ཡེ་ཤེས་ལྔ་ལྡན་རླབས་ཀྱི་ཟེགས་མ་དགོད། །
དོན་གཉིས་ནོར་བུ་འོད་ཀྱི་རྩེ་དགའ་འཛུམ། །
ཐུབ་དབང་རྒྱ་མཚོས་འགྲོ་ལ་རྟག་ཏུ་སྲུངས། །
སྲིད་ཞི་མཉམ་ཉིད་ཀློང་ན་ཡུན་དུ་མནལ། ། །
མཆོག་ཐུན་དངོས་གྲུབ་འབད་མེད་ཆར་བཞིན་འཇོ། ། །
བསམ་གཏན་མཚོན་གྱིས་བདུད་དཔུང་ཕྱེ་མར་བརླགས། །
པདྨ་འབྱུང་གནས་ལྷ་མི་འགྲོ་བའི་མགོན། ། །
འཕགས་བོད་པཎ་གྲུབ་ཐུགས་བཅུད་འོ་མའི་མཚོར། །
ཤེས་བྱའི་གདེངས་ཀ་བརྩེགས་པའི་ཀློང་དཀྱིལ་ན། །
34



བསྟོདསྨོན་ཚངས་སྲས་དགྱེས་གླུ།
རིག་གཞུང་སྒྲ་དབྱངས་སྙན་པའི་འཁོར་ལོའི་ལག ། ་
སྔ་འགྱུར་ལོ་པཎ་ཀུན་ལ་དང་བས་འདུད། །
ཇི་ལྟ་ཇི་སྙེད་མཁའ་ལམ་ཡངས་པའི་ཁྱོན། །
མཁྱེན་རབ་གོམ་པ་གཅིག་གིས་གཞལ་མཛད་ཅིང་། །
ལྔ་རིག་འོད་ལྔའི་ཚོན་རིས་ལེགས་བཀྲ་བའི། ། .
ཆོས་རྗེ་ཉི་མ་སྙིང་ཀའི་ཟེའུ་འབྲུར་རོལ། །
དེ་ཡང་དཔལ་ཆེན་འོད་པོ་ཉི་ཁྲི་ལྕམ། །
རིགས་རུས་འོད་གསལ་ཐིག་ལེར་སྨིན་པའི་དཔྱིད། །
མཚན་དཔེ་དབང་གཞུའི་རི་མོའི་མཚར་སྡུག་གིས། །
ཆུ་ཕོ་སྟག་ལོར་བསིལ་ལྗོངས་སྣང་བ་བྱིན། །
བརྒྱ་ཕྲག་སྐྱེ་བར་པཎ་གྲུབ་རོལ་གར་གྱིས། །
སྣ་ཚོགས་སྐད་དུ་དམ་ཆོས་བསྟན་པའི་སྒྲས། །
འཁོར་འདས་དབྱངས་ཀྱི་དཔལ་ལ་ཆགས་བྱས་ཤིང་། །
མ་རིག་བློ་ཡི་གོ་སྐབས་ཡོངས་སུ་བཅོམ། །
སྔོན་གྱི་བག་ཆགས་དངུལ་དཀར་མེ་ལོང་དུ། །
ལེགས་སྦྱར་ཡི་གེའི་གཟུགས་བརྙན་ཤར་བ་ཀུན། །
བྱིས་པ་གོག་པའི་འགྲོས་ཀྱི་རི་མོ་ཡིས། །
འདབ་བརྒྱད་ས་ཡི་དཀྱིལ་འཁོར་མཛེས་པར་བྱས། །
ན་ཚོད་པད་མའི་སྨྱུ་གུ་སྨིན་པ་ལས། །



གཙང་གསུམ་རླབས་ཀྱི་ཟེགས་མ།
རིག་པའི་འདབ་བརྒྱ་གྲོལ་བའི་ངོ་མཚར་ལས། །
ཤེས་བྱའི་སྦྲང་རྩི་ལུད་པའི་རྣམ་པ་ནི། །
མ་དྲོས་མཚོ་མོར་གང་གཱ་འབབ་པ་བཞིན། །
བདེ་གཤེགས་དགེ་འདུན་དཔལ་གྱི་སྤྱན་སྔ་རུ། །
སྡེབ་སྦྱོར་སྙན་ངག་མངོན་བརྗོད་སྐར་རྩིས་སོགས། །
བརྡ་ཙམ་བསྟན་པས་གཞུང་ལུགས་ཀུན་གྲོལ་ཅིང་། །
ཟབ་གནད་ཐུགས་སུ་ཆུད་པའི་ཡ་མཚན་མང་། །
ཁྱད་པར་ཙན་དྲ་པ་སོགས་བརྡ་སྤྲོད་ཀུན། །
ཚིག་དོན་དཔྱིས་ཕྱིན་རྟོགས་པའི་ལེགས་མཛད་ཀྱིས། །
ལྷ་མི་བར་གྱི་བགྲོ་གླེང་ངང་ཚུལ་ཡང་། །
དགའ་ལྡན་གནས་ཀྱི་ཐུབ་དབང་རྣམ་ཐར་བཞིན། །
ཚད་མ་མདོ་ཀུན་བཏུས་པ་སྡེ་བདུན་དང་། །
རབ་འབྱམས་གཞུང་ལ་དཔྱད་གསུམ་རྣམ་དག་གིས། །
ཕྲ་ཞིབ་རིགས་པའི་སྲང་ལ་གཞལ་བྱས་པས། །
ལོག་སྨྲའི་དམ་བཅའ་དམིགས་སུ་མེད་པར་བསྒྲུབས། །
གཟུགས་བརྙན་རི་མོ་བརྟག་པ་རྣམ་བརྒྱད་བཅས། །
མཚན་ཉིད་ཐིག་ཚད་ཚོན་རིས་ཡན་ལག་གི །
བྱེ་བྲག་ཤེས་བྱའི་གནད་ལ་སྦྱངས་བྱས་ཤིང་། །
རྟེན་གསུམ་ནོར་གྱིས་རྒྱ་བོད་ཡུལ་གྲུ་བཀང་། །



བསྟོདསྨོན་ཚངས་སྲས་དགྱེས་གླུ།
ཡན་ལག་བརྒྱད་པའི་མན་ངག་དལ་འགྲོའི་ཀླུང་། །
རྣམ་དཔྱོད་ཧུབ་ཀྱིས་དྲངས་པའི་ལེགས་བྱས་ཀྱིས། །
འགྲོ་བའི་དུག་གསུམ་ནད་ཀྱི་ཆུ་ཤིང་ཡང་། །
བདེ་ཐང་གཡུ་ལོ་ཀུན་ནས་རྒྱས་པར་བྱས། །
སྡེ་སྣོད་རྣམ་གསུམ་མུ་ཁྱུད་དག་པའི་གཞིར།
རྒྱུད་སྡེ་བཞི་ཡི་བསྐྱེད་རྫོགས་རྩིབས་རིས་བཀྲ། །
ལྟ་བ་དབུ་མའི་ལྟེ་བ་ཀུན་ནས་ཟླུམ། །
ས་སྐྱའི་ཆོས་འཁོར་སྲིད་དང་ཞི་བའི་རྒྱུན། །
བླ་མ་སངས་རྒྱས་དངོས་སུ་ལེགས་མཐོང་ཞིང་། །
མཉེས་པ་གསུམ་གྱི་སྒོ་ནས་བསྟེན་བྱས་པས། །
ཤེས་བྱ་ཀུན་ལ་མཁས་པའི་གྲགས་པ་ཡིས། །
འཕགས་ཡུལ་ལ་སོགས་མཁས་རྒུའི་གཙུག་གིས་བསྙེན། །
འཆད་པས་མདོ་སྔགས་རིག་གཞུང་རྣམ་པར་ཕྱེད། །
རྩོད་པས་ལྟ་ངན་བྲག་རི་རྨང་ནས་བཤིག །
རྩོམ་པས་ལེགས་བཤད་གྲུ་ཆར་ཡིད་བཞིན་འཇོ། །
མཁས་བཙུན་བཟང་པོའི་རྣམ་ཐར་རི་ལས་ལྗིད། །
དངོས་ཉམས་རྨི་ལམ་གནས་སྐབས་གང་རུང་དུ། །
དབྱིག་གཉེན་ཕྱོགས་གླང་ལ་སོགས་པཎ་གྲུབ་ཀྱིས། །
མཛོད་དང་ཕར་ཕྱིན་དགོངས་པ་གདམས་བྱས་པས། ། །



གཙང་གསུམ་རླབས་ཀྱི་ཟེགས་མ།
འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་
རྣམ་ཐར་མདོར་བསྡུས་ཚིགས་སུ་བཅད་པ་
དབྱངས་ཅན་ངག་གི་རོལ་མོ་ཞེས་བྱ་བ་
བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ།
བློ་ཆེན་རྒྱལ་བའི་བློ་གྲོས་ཉིན་བྱེད་འོད། །
བློ་བཟང་མཁྱེན་པའི་བློ་ཡི་དཀྱིལ་འཁོར་བཀྲ། །
བློ་ལ་གྲགས་པའི་བློ་སྦྱོང་མན་ངག་གིས། །
བློ་གསལ་བྱེ་བའི་བློ་མུན་སེལ་ལ་འདུད། །
གང་གི་མཁྱེན་རབ་འོ་མའི་མཚོ་ཆེན་ལས། །
ཐོས་བསམ་སྒོམ་པའི་ནོར་བུ་ཟེགས་མ་འབུམ། །
འཇོ་མཛད་ལེགས་བྱས་དཔལ་གྱི་ཕྱི་མོ་སྟོང་། །
སྔོན་བྱོན་གྲུབ་མཐའི་བསྟན་འཛིན་རྣམས་ལ་བསྔགས། །



བསྟོད་སྨོན་ཚངས་སྲས་དགྱེས་གླུ།
ཁྱད་པར་རྒྱལ་ཀུན་མཁྱེན་པའི་ཡེ་ཤེས་མདངས། །
མཚར་སྡུག་འཇའ་ཚོན་རི་མོས་མཚན་པའི་ལྷ། །
ཇི་ལྟ་ཇི་སྙེད་གཟིགས་པའི་དཀྱུས་རིང་ཅན། །
ཤེས་རབ་འཁོར་ལོ་སྙིང་གི་ཟེའུ་འབྲུར་རོལ། །
བསིལ་ལྗོངས་རྒྱལ་བསྟན་ཐལ་འགྱུར་མུ་ཁྱུད་རྫོགས། །
བཤད་སྒྲུབ་ཆོ་ག་རིམ་གཉིས་རྩིབས་ཀྱིས་མཛེས། །
འདུལ་བའི་ཉམས་ལེན་གུར་ཀུམ་ཚོན་གྱིས་བསྟར། །
བདེན་བཞི་ཆོས་འཁོར་ཚད་མའི་ཤིང་རྟས་དྲངས། །
རྒྱལ་བསྟན་གངས་རིའི་ལྗོངས་སུ་སྤེལ་བ་ལ། །
སྲིད་ཞི་ཀློང་ན་བོད་མིའི་སྟོན་པ་ཞེས། །
རྒྱལ་བ་དངོས་དང་དབྱེར་དུ་མ་མཆིས་པའི། །
ཙོང་ཁ་མགོན་པོའི་རྣམ་ཐར་བརྗོད་ལ་སྤྲོ། །
སྔོན་ཚེ་རྒྱལ་བའི་ཐུགས་བསྐྱེད་སྣང་བའི་མཛོད། །
ཚོགས་གཉིས་རླུང་གི་དཀྱིལ་འཁོར་འཛུམ་དང་ལྷན། །
རིགས་གསུམ་སྒྱུ་འཕྲུལ་འོད་ལྔའི་སྣང་བ་འབུམ། །
བོད་ཡུལ་དྭངས་པའི་མཁའ་ལ་ཚོན་རིས་བཀྲ། །
ད་ར་ཀླུ་འབུམ་ཤིང་བཟའ་ཨ་ཆོས་ཀྱི། །
ཕུན་ཚོགས་རིགས་རུས་ཡོངས་འདུ་ལྗོན་བཟང་རྩེར། །
41



གཙང་གསུམ་རླབས་ཀྱི་ཟེགས་མ།
མཚན་དཔེ་གུར་ཀུམ་གསར་བའི་ལང་ཚོ་སྟོང་། །
མདོ་སྨད་སྐབས་གསུམ་ཚལ་གྱི་ཀློང་ན་གྲོལ། །
དུས་གསུམ་རྒྱལ་བ་ཀུན་ལ་མ་གྲགས་པའི། །
ལྟེ་བའི་མཚལ་ལས་མ་ལ་ཡར་སྐྱེས་འདབ། །
སེང་གེ་ང་རོའི་གཟུགས་སུ་བྱོན་པ་ཡིས། །
སྐུ་འབུམ་བྱམས་པ་གླིང་གི་མཚན་སྙན་དགོད། །
དགུང་ལོ་གསུམ་པར་གཙུག་སྐྱེས་ཡོངས་འདུ་ཚལ། ། །
རོལ་པའི་རྡོ་རྗེས་མཆོད་ཕྲེང་བསྟར་དང་ལྷན། །
ཀུན་དགའ་སྙིང་བོ་མིང་གི་རོལ་མོའི་སྒྲས། །
ཕྱོགས་བཅུ་རྒྱལ་བའི་ཞིང་ཀུན་ཁྱབ་པར་མཛད། །
དགུང་ལོ་བདུན་པར་ཆོས་རྗེ་འགྲོ་བའི་མགོན། །
དོན་གྲུབ་རིན་ཆེན་གཞོན་ནུ་བྱང་ཆུབ་ཀྱི། །
ཞབས་ཟུང་འཁོར་ལོ་གཙུག་ཏུ་ཉེར་བཀོད་ནས། །
ངུར་སྨྲིག་མཚམས་སྤྲིན་གསར་བའི་བླ་རེ་བྲེས། །
བརྗིད་ཆགས་སྐུ་ཡི་ལྷུན་པོའི་མཚན་དཔེའི་བྱིན། །
ཁམས་གསུམ་ཉིན་བྱེད་བྱེ་བའི་འོད་སྣང་ལྟར། །
རྨོངས་པའི་མུན་པ་དྲུངས་ནས་འབྱིན་བྱས་པར། །
བློ་བཟང་གྲགས་པའི་མཚན་གྱི་རྫ་རྔ་དགོད། །



བསྟོདསྨོན་ཚངས་སྲས་དགྱེསགླུ།
སྐྱེ་ཤི་བར་དོ་སྒྱུ་མའི་སྣང་བ་ཀུན། །
ཆོས་ལོངས་སྤྲུལ་བའི་རྡོ་རྗེའི་ས་བོན་དུ། །
རིམ་གཉིས་རྣལ་འབྱོར་ལམ་གྱིས་ལེགས་བཀོད་དེ། །
རྒྱུད་སྡེ་རྒྱ་མཚོའི་དབང་གིས་སྨིན་པར་མཛད། །
ན་ཚོད་མྱུ་གུ་ཤིན་ཏུ་ཕྲ་ནའང་། །
གྲུབ་པའི་ལང་ཚོ་དར་བའི་སྒེག་ཉམས་ཀྱིས། །
རྒྱུད་བཞི་སྒོམ་བཟླས་ལྷ་ཡི་རྣལ་འབྱོར་ལ། །
ཆུ་བོའི་རྒྱུན་ལྟར་བསམ་གཏན་གཡོ་མེད་ཞུགས། །
བརྒྱད་གཉིས་ལང་ཚོའི་དཀྱིལ་འཁོར་འཛུམ་པའི་དུས། །
ཚ་བས་གདུང་བའི་གླང་ཆེན་པད་མཚོར་བཞིན།།
ཤེས་བྱ་རྒྱ་མཚོའི་ཕ་མཐར་སོན་སླད་དུ། །
དབུས་གཙང་ཆོས་ཀྱི་ཕྱོགས་སུ་དལ་གྱིས་བསྐྱོད། །
ལམ་བར་དལ་འབབ་བདུད་རྩི་བསིལ་མའི་རྒྱུན། །
བདེ་སྟོང་དཔལ་དུ་འཁྱིལ་བའི་གཡང་ས་རུ། །
གནས་བརྟན་བཅུ་དྲུག་ཞལ་མཆོག་མངོན་མཐོང་ཞིང་། །
བསྟན་པའི་སྒྲུབ་སྡེ་འབྱུང་བར་ལུང་བསྟན་མཛད། །
དགུང་ལོ་བཅུ་བདུན་དུས་སུ་འབྲི་གུང་མཐིལ། །
སྤྱན་སྔ་གྲགས་པ་བྱང་ཆུབ་ཞབས་དྲུང་དུ། །



གཙང་གསུམ་རླབས་ཀྱི་ཟེགས་མ།
ཐེག་ཆེན་སེམས་བསྐྱེད་ཕྱག་ཆེན་ལྔ་ལྡན་དང་། །
ན་རོ་ཆོས་དྲུག་རྩ་ཐིག་རླུང་ལ་བྱང་། །
ལོ་ཙཱའི་རྒྱལ་པོ་ནམ་མཁའ་བཟང་པོ་ལས། །
ཀ་ཙན་སྒྲ་དང་སྙན་ངག་མེ་ལོང་སོགས། །
རིག་གནས་ཀུན་ལ་ཐོགས་མེད་སྦྱངས་པ་ཡིས། །
དབྱུག་པ་ཅན་ཉིད་སླར་ཡང་བྱོན་པར་གྲགས། །
འཁོར་འདས་སྒྱུ་མའི་ཆོས་ཀུན་མངོན་སུམ་དུ། །
གཙུག་ལག་རྩིས་ཀྱི་ལམ་ནས་སྟོན་མཛད་པའི། །
ཡེ་ཤེས་རྒྱལ་མཚན་ཐུགས་ཀྱི་འོ་མཚོ་ལས། །
དཀར་ནག་གྲངས་ཀྱི་མར་གསར་བཅུད་ལ་རོལ། །
མལ་བྲོ་བླ་མ་བསོད་ནམས་གྲགས་པ་ལས། །
རྣམ་འགྲེལ་ལ་སོགས་ཚད་མའི་གཞུང་ལུགས་ཀུན། །
དཔྱད་གསུམ་དག་པས་གཏན་ལ་ཕབ་མཛད་ཅིང་། །
ལོག་སྨྲའི་རྒོལ་ངན་སྟོང་གི་ཁེངས་པ་བསྙིལ། །
བར་དུ་ཚལ་བའི་འཚོ་བྱེད་མཁས་པའི་མདུན། །
ཡན་ལག་བརྒྱད་པའི་གཞུང་ལ་བརྩོན་པ་ན། །
བརྟག་དང་གསོ་དཔྱད་བཤག་བཅོས་མན་ངག་ནོར། །
ཕུལ་བྱུང་བློ་ཡི་མཛོད་དུ་བྱུར་བུར་གཏམས། །
44



བསྟོདསྨོན་ཚངས་སྲས་དགྱེས་གླུ།
སྙེ་ཐང་བདེ་བ་ཅན་དུ་ཞབས་བཀོད་པས། །
ཡོན་ཏན་རྒྱ་མཚོ་ཨུ་རྒྱུན་འཇམ་རིན་གྱིས། །
ཐོགས་མེད་དབྱིག་གཉེན་སེང་བཟང་ལ་སོགས་ཀྱི། །
ཕར་ཕྱིན་དགོངས་པའི་ཡང་སྙིང་ཐུགས་ལ་བྱིན། །
རེད་མདའ་བ་དང་བླ་མ་དོན་བཟང་སོགས། །
གངས་ཅན་མཁས་པའི་གཙུག་རྒྱན་དག་ལས་ཀྱང་། །
མཛོད་ཀྱི་རང་འགྲེལ་མངོན་པའི་སྡེ་སྣོད་ཀུན། །
བུམ་པ་གང་བྱོའི་ཚུལ་དུ་གསན་པར་མཛད། །
ཕྱི་ནང་སྣོད་བཅུད་རྟེན་འབྲེལ་བྱ་བཞག་ཀུན། །
ཐིག་ཚོན་རི་མོའི་འཕྲུལ་གྱིས་གསལ་མཛད་པའི། །
བླ་མ་བདེ་ཆེན་པ་ལས་གར་ཐིག་དབྱངས། ། །
བཟོ་ཡི་འཇིག་རྟེན་སྐྲུན་པའི་མན་ངག་གསན། །
སྐྱོར་ལུང་མཁན་པོ་བློ་གསལ་མཆོག་གི་དྲུང་། །
འདུལ་བའི་གཞུང་ལ་རྒྱ་ཆེར་གསན་པའི་ཚེ། །
བསླབ་གསུམ་ཉམས་སུ་བསྟར་བའི་ལེགས་བྱས་ཀྱིས། །
རྒྱལ་བསྟན་རྫོགས་ལྡན་དུས་ཀྱི་ཡོ་ལང་དགོད། །
དགུང་ལོ་ཉེར་ལྔར་ཁ་ཆེ་པཎ་ཆེན་གྱི། །
སྡོམ་རྒྱུན་མཁན་པོ་ཚུལ་ཁྲིམས་རིན་ཆེན་དང་། །
45



གཙང་གསུམ་རླབས་ཀྱི་ཟེགས་མ།
ཤེས་རབ་མགོན་པོ་བསོད་ནམས་རྡོ་རྗེ་ཡི། །
ལྷག་པའི་ཚུལ་ཁྲིམས་བསླབ་པས་རྒྱུད་གང་སྟེ། །
བཅས་པའི་གནང་བཀག་ཚུལ་ལས་མ་འདས་ཤིང་། །
རྒྱལ་བའི་དགོངས་པའི་ཟབ་གནད་ཡོངས་བཀྲལ་བའི། །
ལེགས་བཤད་གསེར་གྱི་ཕྲེང་བའི་འོད་སྟོང་གིས། །
ལྷ་བཅས་འགྲོ་བ་སྣང་བའི་དཔལ་ལ་བཀོད། །
ཕར་ཕྱིན་མངོན་པ་འདུལ་བ་དབུ་མ་དང་། །
རྣམ་འགྲེལ་ལ་སོགས་གཞུང་ཆེན་བཅུ་བདུན་གྱི། །
བཤད་པ་དུས་གཅིག་གྲུབ་པའི་གྲགས་སྙན་གྱིས། །
མོན་མཁར་ཡུལ་གྱུར་མཁས་པའི་མིང་གིས་ཁྱབ། །
དགུང་ལོ་སོ་བཞིར་བླ་མ་དབུ་མ་པ། །
བརྩོན་འགྲུས་སེང་གེས་ལོ་ཙཱ་ལེགས་བགྱིས་ནས། །
འཇམ་དཔལ་དབྱངས་ལ་ཟབ་མོ་ལྟ་བ་དང་། །
གསང་འདུས་རྒྱུད་ཀྱི་དཀའ་གནད་དྲི་གནང་མཛད། །
ཉང་སྟོད་གོང་གསུམ་བདེ་ཆེན་དབེན་གནས་སུ། །
ཆོས་ཀྱི་དཔལ་དང་མགོན་བཟང་ཁྱུང་པོ་ལྷ། །
སྡེ་སྣོད་འཛིན་པ་རྒྱལ་མཚན་གྲགས་པ་སོགས། །
སྔགས་ཀྱི་སློབ་དཔོན་བཀུར་ནས་ཡོ་ག་དང་།།



བསྟོདསྨོན་ཚངས་སྲས་དགྱེས་གླུ།
དུས་འཁོར་ལ་སོགས་རྒྱུད་སྡེ་རྣམ་བཞི་ཡི། །
བསྐྱེད་རྫོགས་ལམ་གྱི་རིམ་པར་དཔྱིས་ཕྱིན་ཅིང་། །
རྣམ་བརྒྱུད་དག་པའི་འཁོར་བཅས་ཆོས་ལུང་དུ། །
ཚོགས་གཉིས་དཀའ་བས་ཞིང་ཁམས་ཡོངས་སུ་སྦྱངས། །
དགུང་ལོ་སོ་དགུར་ལྷོ་བྲག་ཡང་དབེན་དུ། །
གྲུབ་པའི་དབང་ཕྱུག་ལས་ཀྱི་རྡོ་རྗེ་ཡིས། །
བཀའ་གདམས་ལམ་རིམ་མན་ངག་ཟབ་མོའི་གནད། །
ཐུགས་ལ་གདམས་པས་གསང་བའི་སྙིང་བོར་འཛིན། །
ས་སྟེང་ལེགས་བཤད་བྱེ་བའི་གདམས་ངག་བཅུད། །
རྟེན་འབྱུང་རིག་པའི་རྒྱལ་པོའི་གནས་ལུགས་གཤིས། །
མདོ་རྒྱུད་གཞུང་ལུགས་ཀུན་གྱི་སྙིང་བོའི་ཕུལ། །
རྟེན་འབྲེལ་བསྟོད་པའི་ལྗགས་རྩོམ་གྲུབ་དང་ལྷན། །
སྤངས་རྟོགས་ཡོན་ཏན་ཆུ་གཏེར་རྒྱས་པའི་དཔལ། །
ཞི་ལྷག་ནོར་བུ་རྡུལ་མང་བརྩེགས་པའི་གཉེན། །
ཕྱིན་དྲུག་རླབས་རིས་མཁའ་ལ་འཕྱོ་བའི་དཔྱིད། །
ལམ་གཙོ་གསུམ་གྱི་ཟླ་གཞོན་དགུང་ན་འཛུམ། །
རྫིང་ཕྱི་རྟེན་གཙོ་རྒྱལ་ཚབ་མི་ཕམ་མགོན། །
སྣ་ཚོགས་རིན་ཆེན་ཡོ་བྱད་ལེགས་བཀོད་ནས། །



གཙང་གསུམ་རླབས་ཀྱིཟེགས་མ།
བྱམས་བསྟོད་ཚངས་པའི་ཅོད་པན་རྒྱུད་མངས་གླུ། །
ཕྱོགས་ཀྱི་བུ་མོའི་རྣ་བའི་རྒྱུན་དུ་སྤུད། །
དགུང་ལོ་ཞེ་གསུམ་གཉལ་གྱི་ར་གྲོང་དུ། །
རིགས་པའི་དབང་ཕྱུག་དར་མ་རིན་ཆེན་སོགས། །
སྡེ་སྣོད་འཛིན་པ་བརྒྱ་ཕྲག་ཟུང་ལ་ཡང་། །
མདོ་སྔགས་དམ་པའི་ཆོས་ཀྱིས་ཚིམ་པར་བྱས། །
དགུང་ལོ་ཞེ་བཞིར་དགའ་གདོང་རྭ་སྒྲེང་དང་། །
འབྲི་གུང་གནམ་རྩེ་ལྡེང་སོགས་གནས་མཆོག་ཏུ། །
རེད་མདའ་བ་དང་ཡབ་སྲས་ལྷན་འཛོམས་ཀྱིས། །
དབུས་གཙང་ཕྱོགས་སུ་དགེ་ལྡན་རིང་ལུགས་སྤེལ། །
རྒྱལ་ཀུན་མཁྱེན་བརྩེ་ནུས་པའི་འཕྲིན་ལས་སྟོང་། །
བསིལ་ལྗོངས་ཡི་གེའི་གཟུགས་སུ་འཆར་བ་གང་། །
དམིགས་བརྩེ་མ་ཞེས་དུས་གསུམ་རྒྱལ་བའི་གཟུངས། །
པཎ་གྲུབ་བྱེ་བས་རྡོ་རྗེའི་སྒྲ་ཡིས་གསུངས། །
སྐྱབས་མཆོག་དཔལ་དང་མཁན་ཆེན་ཟུར་ཕུ་བ། །
འབྲི་གུང་ཆོས་ཀྱི་རྒྱལ་པོ་ལ་སོགས་ཀྱི། །
དད་གསུམ་ཟླ་གཞོན་གསར་བའི་འོད་སྣང་ལས། །
བྱང་ཆུབ་ལམ་རིམ་འོ་མའི་མཚོ་ཆེན་རྒྱས། །
48



བསྟོདསྨོན་ཚངས་སྲས་དགྱེས་གླུ།
སྐྱེ་ཤི་བར་དོ་རྒྱལ་བའི་སྐུ་གསུམ་དུ། །
སྒྱུར་བའི་ཟབ་ལམ་རིམ་གཉིས་རྣལ་འབྱོར་གྱི། །
གསང་གསུམ་མན་ངག་སྟོང་གི་མཛོད་འཛིན་པའི། །
བསྐྱེད་རྫོགས་སྔགས་ཀྱི་རིམ་པ་བོད་ལ་སྤེལ། །
དགུང་ལོ་ང་གཅིག་སེ་ར་ཆོས་སྡིངས་སུ། །
མཁས་གྲུབ་རྗེ་སོགས་ཞལ་བཟང་ལྷན་འཛོམས་ཀྱིས། །
ར་ཁ་བྲག་ཏུ་ཞི་ལྷག་ཏིང་འཛིན་བསྟེན། །
རྒྱལ་བའི་གསུང་རབ་དྲང་ངེས་ལམ་གྱིས་ཕྱེད། །
ས་སྐྱོང་དམ་པ་ཏཱ་མིང་མཚན་ཅན་གྱིས། །
སྐྱེས་དང་བསྙེན་བཀུར་བྱེ་བས་གདན་དྲངས་ཀྱང་། །
དགག་བྱ་དགོངས་པའི་སྤྲིངས་ཡིག་བསིལ་མའི་ཆར། །
མ་ཧཱ་ཙི་ནའི་ལྗོངས་སུ་སྨིན་པར་མཛད། །
ཚོགས་གཉིས་ཆུ་གཏེར་འཛུམ་པའི་རླབས་རིས་ལས། །
ཐབས་ཤེས་ནོར་བུ་ཟེགས་མ་སྟོང་འཇོ་བས། །
གངས་ལྗོངས་རྒྱལ་བསྟན་ཀླུ་ཡི་གདེངས་ཀ་འབུམ། །
གོ་ལའི་ཁྱོན་ན་གདུགས་ཀྱི་བསིལ་བ་བརྟས། །
དགུང་ལོ་དྲུག་ཅུར་ལྷ་ལྡན་དག་པའི་ཞིང་། །
དགེ་འདུན་བརྒྱད་སྟོང་ལྷག་ལ་བསྙེན་བཀུར་ནས། །
-



གཙང་གསུམ་རླབས་ཀྱི་ཟེགས་མ།
ཇོ་ཤཱཀ་ཟུང་ལ་གསེར་དངུལ་དབུལ་རྒྱན་དང་། །
ཆོ་འཕྲུལ་སྨོན་ལམ་ཐོག་མར་བོད་དུ་བཙུགས། །
དགུང་ལོ་རེ་གཅིག་འདུལ་འཛིན་གྲགས་རྒྱན་སོགས། །
གསུང་སྐྱེས་སློབ་བུ་བརྒྱ་ཕྲག་དུ་མ་ཡིས། །
དགའ་ལྡན་ལ་སོགས་དབེན་གནས་བརྒྱ་རྩ་བརྒྱད། །
ལུང་ལྟར་ཕྱག་བཏབ་རྒྱལ་བསྟན་ཕྱོགས་མཐར་སྤེལ། །
རྣམ་དག་ངེས་འབྱུང་གསེར་གྱི་ལྷུན་པོའི་གཞིར། །
རྨད་བྱུང་བྱང་སེམས་ཉི་ཟླའི་རྣ་ཆ་མཛེས། །
ཡང་དག་ལྟ་བའི་མཚོ་ཆེན་ལེགས་འཁྱིལ་བའི། །
རྒྱལ་བསྟན་ཡང་རྩེ་དགེ་ལྡན་གླིང་ཆེན་ཆགས། །
རིན་ཆེན་རྣམ་གསུམ་དག་པ་རྣམ་བརྒྱད་དང་། །
བུ་ཆེན་བཞི་དང་རྟོགས་ལྡན་དྲུག་ལ་སོགས། །
དབུས་གཙང་མངའ་རིས་མདོ་ཁམས་རྒྱ་དང་སོག །
ཡུལ་གྲུ་ཀུན་ཏུ་ཞྭ་སེར་འདུས་པའི་སྡེས། །
ནམ་མཁར་གུར་ཀུམ་ཚོན་གྱིས་བགོས་པ་དང་། །
ས་གཞིར་ལི་ཁྲི་རྒྱ་མཚོ་ལུད་པ་ལྟར། །
ངུར་སྨྲིག་མཚམས་སྤྲིན་གསར་བའི་བླ་རེ་ཡིས། །
སྲིད་དང་ཞི་བ་མཉམ་ཉིད་ཀློང་ན་སྦྲེལ། །



བསྟོད་སྨོན་ཚངས་སྲསདགྱེས་གླུ།
དེ་ལྟར་ཚད་མའི་སྟོན་པ་ཙོང་ཁ་པའི། །
སྤངས་རྟོགས་རྣམ་ཐར་སྙན་པའི་བརྗོད་བྱ་ཀུན། །
གུས་འབངས་དད་གསུམ་མོས་པའི་སྙན་ངག་གིས། །
སྐལ་མཉམ་དགྱེས་ཕྱིར་ཚད་མའི་ངག་གིས་སྤེལ། །
ཞེས་སྙིང་གི་ཡིད་བཞིན་གྱི་ནོར་བུ་ལས་བྲིན་པའི་བུ་བྱམས་པ་ལུང་རྟོགས་་་་
དང་། བུ་མོ་ཡེ་ཤེས་དབང་མོ་མིང་སྲིང་ནས་རང་ཉིད་ལེ་ལོའི་དབང་དུ་མ་བཏང་
བར་རྩོམ་མཇུག་རྫོགས་པར་ཡང་ཡང་བསྐུལ་ངོར། འཇམ་མགོན་བླ་མ་ཤར་རྒྱལ་
བ་ཙོང་ཁ་པ་ཆེན་པོའི་རྟོགས་བརྗོད་རྒྱ་མཚོ་ལྟ་བུ་ལས། གངས་ཅན་བོད་ཀྱི་བཅུ་
ཕྲག་རིག་གནས་ལ་ཐོས་བསམ་སྒོམ་པའི་ལེགས་མཛད་མཁའ་ལྟར་ཡངས་པར་་་་་
སྤེལ་བའི་རྣམ་ཐར་མདོར་བསྡུས་ཚིགས་སུ་བཅད་པའོ། །



གཙང་གསུམ་རླབས་ཀྱི་ཟེགས་མ།
མདོ་ཁམས་དབང་མོ་དམག་ཟོར་རྒྱལ་མོ་ལ་བསྟོད་པ་
དད་གསུམ་རྒྱུད་མངས་སྒྲ་དབྱངས་ཞེས་
བྱ་བ་བཞུགས་སོ། ། །
སྟོན་ཟླ་བྱེ་བའི་གཟི་མདངས་འཕྲོག་པའི་སྐུ། །
ཟབ་དོན་པི་ཝང་དབྱངས་སུ་གྱེར་བའི་གསུང་། །
ཆོས་དབྱིངས་མཁའ་ལ་མཉམ་ཉིད་རོལ་བའི་ཐུགས། །
སྒྲ་དབྱངས་ལྷ་མོའི་སྐུ་གསུང་ཐུགས་ལ་འདུད། །
རྡོ་རྗེ་འཆང་དབང་ཞབས་སྐྱེས་པདྨའི་རྡུལ། །
དྲེགས་ལྡན་རལ་བའི་གདན་དུ་ཉེར་བཀོད་ཅིང་། །
ཐུབ་བསྟན་སྲོག་གི་སྙིང་བོར་ཁས་བླངས་པའི། །
དམག་ཟོར་རྒྱལ་མོས་སྐྱེ་བའི་ཕྲེང་བར་སྐྱོངས། །
དེ་ཡང་བྱང་ཤར་འཇིགས་པའི་གྲོང་ཁྱེར་ཞེས། །
རྨ་སྐྱེས་རྦ་རླབས་གཡོ་བའི་དུག་ཅན་གནས། །
མུ་ལེ་དིང་གི་ཡངས་པའི་ཀློང་དཀྱིལ་ན། །
52



བསྟོདསྨོན་ཚངས་སྲས་དགྱེས་གླུ།
མ་མོ་འབུམ་གྱི་གཙོ་མོར་མཛད་ལ་བསྟོད། །
སྐུ་ལྔ་ཡེ་ཤེས་རང་མཚན་གསལ་བའི་ཕྱིར། །
ལྔ་ཕྲག་ཐོད་སྐམ་དབུ་ཡི་ཅོད་པན་དང་། །
དབྱངས་གསལ་རི་མོའི་ངོ་བོར་འཆར་བ་ཡི། །
མགོ་རློན་ལྔ་བཅུས་མགུལ་རྒྱན་མཛད་ལ་བསྟོད། །
མངོན་ཤེས་སྤྱན་གྱིས་ལྐོག་གྱུར་རྗེན་པར་གཟིགས། །
རྫུ་འཕྲུལ་བང་གིས་ས་གསུམ་ཡུད་ལ་བསྐོར། །
དམ་ཚིག་དཔལ་གྱིས་ལི་ཁྲིའི་མདངས་ལྟར་མཛེས། །
རྐྱང་སེར་དྲེའུར་ཞོན་པར་མཛད་ལ་བསྟོད། །
རྒྱལ་ཀུན་གསང་གསུམ་འཕྲིན་ལས་ལེགས་མཚན་པའི། །
དམར་ནག་བེ་ཅོན་མཁའ་ལ་འཕྱར་བྱས་ནས། །
གདུག་ཅན་སྙིང་གི་དྭངས་མས་ལེགས་བཀང་བའི། །
ནལ་ཐོད་ཁྲག་ཞག་རོལ་པར་མཛད་ལ་བསྟོད། །
སྡང་བའི་མིག་གིས་མ་རིག་དགྲ་སྙིང་འབྱིན། །
རྐན་སྒྲ་ཙམ་གྱིས་གདུག་ཅན་བག་ལ་ཞ། །
ཞབས་གཉིས་བརྡབས་པས་སྲིད་གསུམ་བླ་འོག་བསྒྱུར། །
ལང་ཀའི་གྲོང་གི་བདག་མོར་མཛད་ལ་བསྟོད། །
ཁྱད་པར་དུག་གསུམ་ཚ་བའི་གདུང་བ་ཀུན། །



གཙང་གསུམ་རླབས་ཀྱི་ཟེགས་མ།
ལན་ཚྭའི་རྒྱ་མཚོས་མེ་རིའི་འོད་ལ་བཞིན། །
འགྲོ་ཀུན་སྐུ་གསུམ་གྲིབ་བསིལ་སྨིན་སླད་དུ། །
མདོངས་ལྡན་གདུགས་འཁོར་སྐོར་བར་མཛད་ལ་བསྟོད། །
སྲིད་ཞི་ལས་འབྲས་མེ་ལོང་གསལ་བའི་ཕྱིར། །
དབུ་དང་ལྟེ་བར་ཉི་ཟླའི་འཕྱང་འཕྲུལ་ལྡན། །
ལེགས་ཉེས་རྣམ་པར་འབྱེད་པའི་མེལ་ཚེ་ཡིས། །
གཏན་བདེའི་གོ་འཕང་སྟེར་བར་མཛད་ལ་བསྟོད། །
དེ་ལྟར་མ་གཅིག་དཔལ་ལྡན་ལྷ་མོ་ཡི། །
ཕྱི་ནང་གསང་བར་ཅུང་ཟད་བསྟོད་པའི་དགེས། །
འགྲོ་ཀུན་བླང་དོར་ལམ་བཟང་འཇུག་པ་དང་། །
ཚེ་རབས་ཀུན་ཏུ་ཤིས་པས་སྐྱོང་གྱུར་ཅིག །
ཅེས་ཐུབ་པའི་བསྟན་སྲུང་དཔལ་ལྡན་རེ་མ་ཏི་ཆེན་མོའི་ཕྱི་ནང་གསང་་་་་་
བའི་ངོ་མཚར་གྱི་རྟོགས་བརྗོད་ལ་ཅུང་ཙམ་བསྟོད་པའི་སྙན་ཚིག་ཚན་པ་འདི།
བོད་རབ་བྱུང་བཅུ་བདུན་པའི་བོང་བུ་ལྕགས་ཡོས་ལོའི་ས་ག་ཟླ་བའི་ཡར་ངོའི་་་་
ཚེས་པ་བཅུ་ཉིན་དཔལ་ལྡན་དཎྜིའི་གཞུང་ལ་ངེས་པ་ཅུང་ཟད་རྙེད་དེ་སྒ་འབྲི་་་་
ཀླུང་སྟོད་དུ་ལེགས་པར་སྦྱར་བ་འདིས་ཀྱང་སངས་རྒྱས་ཀྱི་བསྟན་པ་ཡུན་རིང་དུ་
གནས་པའི་རྒྱུར་གྱུར་ཅིག
54



བསྟོད་སྨོན་ཚངས་སྲས་དགྱེས་གླུ།
ཐུ་བྷོད་རྒྱལ་རབས་མུ་ཏིག་ཕྲེང་མཛེས།
མཚན་དཔེ་ཟླ་གཞོན་གསར་བའི་ལང་ཚོ་དགོད། །
སྙིང་རྗེ་འོ་མའི་མཚོ་རླབས་མཁའ་ལ་གཡོ། །
གསུང་དབྱངས་དུང་གི་སྙན་པ་ཀུན་ན་གྲགས། །
ཕྱག་ན་པདྨོ་གངས་ལྗོངས་འགྲོ་བའི་མགོན། །
གང་གི་ཐུགས་བསྐྱེད་བསིལ་ཟེར་ཉག་མ་རེས། །
བོད་ཁམས་ཀུ་མུད་ཚལ་གྱི་སྐྱེ་འགྲོ་སྟོང་། །
བདེ་ལེགས་ས་ཆེན་ཁྱོན་ན་བརྡལ་གྱུར་པའི། །
བྱུང་བ་སྦྲང་རྩིའི་རྒྱ་མཚོ་འདི་ན་འཁྱིལ། །
ཞི་དྲག་རྣམ་འགྱུར་སྟོང་གི་རྦ་རླབས་བརྩེགས། །
ཐབས་ཤེས་མྱོང་བ་ཁྲི་ཡི་ཟེགས་མ་ཐོར། །
མངའ་ཐང་ལོངས་སྤྱོད་འབུམ་གྱི་ནོར་བུ་སྤུངས། །
ཐུ་བྷོད་མིང་གིས་འཛམ་གླིང་འཛིན་མར་ཁྱབ། །



གཙང་གསུམ་རླབས་ཀྱིཟེགས་མ།
ཕྱི་སྣོད་གངས་དཀར་མཆོད་རྟེན་མུ་ཁྱུད་རྫོགས། །
སཱ་ལའི་ནེའུ་གསིང་གཙང་ཆབ་རི་མོས་མཛེས། །
ནང་བཅུད་སེམས་ཅན་སྤྲེལ་དང་བྲག་སྲིན་གྱི། །
རིགས་རུས་རྐང་གཉིས་མེས་པོ་ལྟ་བུར་བརྗིད། །
དེ་འདྲའི་གདོད་མའི་བོད་ཀྱི་ཡུལ་ལྗོངས་སུ། །
བདུད་དང་སྲིན་པོས་ཁ་ལོ་བསྒྱུར་པའི་དུས། །
འོད་གསལ་ལྷ་ལས་མཆེད་པའི་རྗེ་བོ་ཞིག །
ལི་ཙ་བྱི་རྣམས་རྒྱུད་ཀྱི་རྒྱལ་པོར་བྱོན། །
ལུས་ལ་མཚན་དཔེའི་གཟི་མདངས་བཀྲ་བ་དང༌། །
བློ་ལ་ཤེས་རིག་ཡོན་ཏན་ལྡན་པ་སོགས། །
ས་དཔྱད་ལེགས་པའི་ཡར་ཀླུང་ལྷ་རི་ཞོལ། །
ཞབས་ཟུང་འཁོར་ལོའི་རི་མོ་ཅི་ཡང་བཀོད། །
དབང་བྱེད་བཅུ་ཡིས་མནར་བའི་ཕྱུགས་སྐྱོང་འགས། །
གཉའ་བར་ཁྲི་ཡིས་བསྙེན་ཞིང་བཀུར་བྱས་པར། །
ཤ་ཟ་གདོང་དམར་མི་ཡི་རྗེ་བོ་ཞེས། །
གཉའ་ཁྲི་བཙན་པོར་རྒྱལ་པོའི་མིང་གིས་སྙན། །
སྡེ་ཡི་ཐོག་མ་ཡར་ཀླུང་ཚོ་བ་རུ། །
སྲིད་ཀྱི་ཐོག་མ་གཅིག་འགྱུར་ལམ་སྲོལ་དང༌། །
56



བསྟོདསྨོན་ཚངས་སྲསདགྱེས་གླུ།
--
-
མཁར་གྱི་ཐོག་མ་ཡུམ་བུ་བླ་སྒང་སོགས། །
རྗེ་ཡི་ཐོག་མ་གཉའ་ཁྲི་བཙན་པོས་བྱས། །
མུ་ཁྲི་དང་ཁྲི་སོ་ཁྲི་བཙན་པོ་དང༌། །
མེ་ཁྲི་གདགས་ཁྲི་སྲིབ་ཁྲི་ལ་སོགས་ཀྱི། །
བང་སོ་ནམ་མཁའི་དབྱིངས་སུ་བཏབ་པ་ལ། །
གནམ་གྱི་ཁྲི་བདུན་གཏམ་གྱི་བརྗོད་པས་སྙན། །
གྲི་གུམ་བཙན་པོས་བོན་བསྟན་བསྣུབས་པའི་ཚེ། །
ལོ་ངམ་རྟ་རྫིས་མཐུ་དམོད་འཐབ་གསུམ་གྱིས། །
རྒྱལ་པོ་བཀྲོངས་ཤིང་སྲིད་དབང་ཕྲོགས་པ་སོགས། །
ཡ་ངའི་སྤྱོད་པས་བུ་དང་ཆུང་མ་བསྐྲད།།
རུ་ལས་སྐྱེས་ཀྱིས་ཡུམ་གྱི་བགོ་བ་ལྟར། །
སྤོ་ཡུལ་གཅེན་པོ་བྱ་ཁྲི་སླར་དྲངས་ནས། །
ལོ་ངམ་བསྒྲལ་ཅིང་བྱིང་བ་སྟག་རྩེ་བརྩིགས། །
སྤུ་དེ་གུང་རྒྱལ་བཙན་པོའི་མིང་གིས་སྙན། །
རིགས་དགུ་བོན་གྱི་ཐེག་པས་ཞང་ཞུང་ཡུལ། །
ཤེས་རིག་གསར་བའི་མེ་ཏོག་བཞད་གྱུར་པར། །
སྤུ་རྒྱལ་བོད་ཀྱི་ཡངས་པའི་ནོར་འཛིན་གཞིར།།
སྒྲུང་ལྡེའུ་བོན་གྱི་གཡུ་ལོས་ཁེབས་པར་བྱས། །



གཙང་གསུམ་རླབས་ཀྱི་ཟེགས་མ།
་
རོང་ལ་གཤོལ་དང་གཉའ་ཤིང་འདྲུད་འཐེན་གྱིས། །
སྔོན་མོ་ནས་ཀྱི་ས་བོན་འདེབས་པ་དང་། །
འབྲོག་ལ་དཀར་ནག་ཕྱུགས་ཀྱི་གཟན་གཉེར་དང་། །
དངུལ་ཟངས་ལྕགས་ཀྱི་ཡོ་བྱད་བཞུས་ཤིང་བླུགས། །
ཨི་ཤོ་དེ་ཤོ་ཐི་ཤོ་གུ་རུ་དང་། །
འབྲོང་ཞེར་ཐེ་ཤོ་བར་གྱི་ལེགས་དྲུག་ཀྱང་། །
བང་སོ་གཡའ་སྤང་མཚམས་སུ་བཏབ་པའི་ཕྱིར། །
འཇའ་ཚོན་ལྟ་བུར་དབྱིབས་དང་ཁ་དོག་ལྡན། །
ཟ་ནམ་ཟིན་ལྡེ་འཕྲུལ་ནམ་གཞུང་བཙན་དང་། །
སེ་བསྣོལ་ནམ་ལྡེ་དེའི་སྲས་ལྡེ་བསྣོལ་ནམ།།
ལྡེ་བསྣོལ་པོ་དང་སེ་བསྣོལ་པོ་ལྡེའམ། །
ལྡེ་རྒྱལ་པོ་དང་ལྡེ་སྤྲིན་བཙན་སོགས་ཀྱི། །
བང་སོ་ཆུ་བོའི་གཞུང་ལ་བཏབ་པས་ན། །
མཚོ་ལ་ཁ་བ་བབས་པ་ལྟ་བུར་ཞེས། །
ན་ཚོད་དག་དང་ལེགས་བྱས་རྣམ་པ་ཡིས། །
དུར་སའི་དབྱེ་བ་དེ་བཞིན་བྱུང་བར་སྙམ། །
ལྡེ་བརྒྱད་སྔོན་གྱི་མི་རྗེ་ལྷས་མཛད་ཅིང་། །
བཙུན་མོ་ཀླུ་ཡི་མཛེས་མ་ཁོ་ན་ལས། །
58



སྟོདསྨོན་ཚངས་སྲས་དགྱེསགླུ།
འབངས་དང་སྡེབ་པའི་གཉེན་འབྲེལ་མ་བྱུང་ཞེས། །
གཡུང་དྲུང་སྲོལ་གྱིས་རྒྱལ་སྲིད་བསྐྱངས་པར་སེམས། །
རྗེ་རྒྱལ་ལྡེ་རེ་ལོང་བཙན་ཁྲི་བཙན་ནམ། །
ཁྲི་དགྲ་དཔུང་བཙན་ཁྲི་དེ་ཐོག་བཙན་གྱི། །
བང་སོ་གངས་དཀར་རྩེ་ལ་བཏབ་ཅེས་དང་། །
འོག་གི་བཙན་བཞི་མི་ཡི་གཟུགས་སུ་གླེང༌། །
འོད་མའི་ཚལ་གྱི་ཉམས་དགའི་གཞལ་ཡས་སུ། །
ཐུབ་དབང་ལུང་གིས་བསྔགས་པའི་ཆོས་ཀྱི་རྒྱལ། །
གངས་ཅན་ལྷ་གཅིག་ཐོ་ཐོ་རི་གཉན་བཙན། །
འཕགས་པ་ཀུན་ཏུ་བཟང་པོའི་རྣམ་སྤྲུལ་གྲགས། །
མཆོད་རྟེན་ཡིག་དྲུག་མདོ་སྡེའི་གསུང་རབ་སོགས། །
མཁའ་ལས་བདུད་རྩི་ཆར་བཞིན་འཇོ་བ་ཡིས། །
རྒྱལ་བསྟན་དབུ་བརྙེས་ཚེ་ཡི་དངོས་གྲུབ་ཐོབ། །
ཆབ་སྲིད་ཡར་ངོའི་ཟླ་ལྟར་འཕེལ་བར་གྱུར། །
ཆོས་རྒྱལ་བང་སོ་རང་གི་ཡུལ་དུ་བཏབ། །
ཡུལ་གྱི་མིང་ལ་ཕྱིང་ལུང་དར་ཐང་ཟེར། །
དབྱིབས་ལ་ས་ཕུང་སྦྲ་གུར་ཕུབ་པ་བཞིན། །
བརྗིད་པའི་སྣང་བས་དགྲ་སྡེའི་སྲོག་སྙིང་འདར། །



གཙང་གསུམ་རླབས་ཀྱི་ཟེགས་མ།
ཡབ་མེས་སྲོལ་བཞིན་ཁྲི་གཉན་གཟུང་བཙན་ཡང་། །
ཆོས་ལ་དད་ཅིང་སྲིད་ལ་མཁས་པ་ཡིས། །
བང་སོ་དོན་མཁར་མདའ་རུ་ལེགས་བརྩིགས་ཤིང་། །
ཆབ་སྲིད་བརྟན་ཅིང་བརླིང་བའི་གྲགས་པས་སྙན། །
འབྲོང་གཉན་ལྡེ་རུ་སྲིད་ལ་ཆས་པའི་དུས། །
མཆིམས་བཟའ་ཀླུ་རྒྱལ་ཁབ་ཏུ་ཉེར་བཞེས་ཤིང་། །
སྲས་སུ་དམུས་ལོང་དཀོན་པ་བཀྲ་ཞེས་འཁྲུངས། །
བང་སོའི་མིང་ལ་གསོན་ཆས་ཟླུམ་པོར་གྲགས། །
དཀོན་པ་བཀྲ་ཡིས་ཕ་མའི་ཞལ་ཆེམས་ལྟར། །
གསང་བར་མཆོད་ཅིང་སྨན་པའི་ངག་བཞིན་བྱས། །
སྟག་རིར་གཉན་གྱི་གཟུགས་བརྙན་ལེགས་མཐོང་ཞིང་། །
བཞི་བཅུ་བགྲང་བྱས་སྲིད་དོན་བདེ་བར་བསྐྱངས། །
དུར་སའི་རིམ་པ་ཡབ་ཀྱི་གཡོན་ཕྱོགས་ན། །
འཕུལ་མེད་ས་ཕུང་བརྡལ་འདྲའི་རྣམ་པ་ཡིས། །
བང་སོ་དོན་མཁར་མདའ་རུ་ལེགས་བརྩིགས་ཤིང་། །
ཡ་ཐོག་བོད་ཀྱི་སྲོལ་དང་ཁྱད་མེད་བྱས། །
གནམ་རི་སྲོང་བཙན་དྲག་པོའི་དཔུང་གིས་ཀྱང་། །
དྭགས་ཀོང་སུམ་པ་ཉ་སོགས་དབང་དུ་བསྡུས། །



སྟོདསྨོན་ཚངས་སྲས་དགྱེསགླུ།
ཕོ་བྲང་ཁྲི་བརྩིགས་འབུམ་གདུགས་བཞེངས་པ་སོགས། །
དྲུག་ཅུ་ལོ་ཟླས་མངའ་ཐང་དར་ཞིང་རྒྱས། །
སྟོབས་དང་མངའ་ཐང་འབྱོར་བའི་ཁྱད་པར་ཡིས། །
བང་འཕུལ་ཆེ་ཞིང་སྲོག་ཁར་རྩིག་པ་སོགས། །
བང་སོ་མེས་ཀྱི་གཡས་སུ་བརྩིགས་པ་དང་། །
གངས་རི་སྲོག་ཁས་ཡར་ཀླུང་ཟིལ་ཤུགས་མངོན། །
འབྲོ་བཟའ་ཐོད་དཀར་སྒྱུ་འཕྲུལ་ལྷ་མོ་ཡི། །
ཚོགས་གཉིས་དཀྱིལ་འཁོར་ཡངས་པའི་ཕང་བ་ན། །
བདེ་ལྡན་མགོན་པོའི་མཚན་དཔེ་ལེགས་མངོན་པའི། །
སྤྲུལ་པའི་ཐུགས་སྲས་ཡིད་འོང་ལྡན་པ་གང་། །
རྒྱལ་ཀུན་སྙིང་རྗེའི་གར་དུ་ལེགས་ཟློས་ཤིང་། །
ཐུབ་བསྟན་ཕྱོགས་མཐར་སྤེལ་བའི་དམ་བཅའ་ཡིས། །
བསིལ་ལྗོངས་མངའ་ཐང་མུ་ཁྱུད་རྫོགས་པའི་ཕྱིར། །
སྲོང་བཙན་སྒམ་པོ་མེ་གླང་ལོ་ལ་འཁྲུངས། །
ལུགས་གཉིས་ཆོས་སྲིད་ཆོ་ག་བསྟར་བའི་ཕྱིར། །
སམ་བྷོ་ཊ་ཡང་འཕགས་ཡུལ་ལེགས་བཏང་ནས།།
བོད་ཀྱི་ཡི་གེ་ནང་བསྟན་རིག་གཞུང་སྤེལ། །
མུན་པའི་གནས་ལ་ཉིན་མོའི་སྐལ་བ་བྱིན། །



གཙང་གསུམ་རླབས་ཀྱིཟེགས་མ།
ཆོས་ཀྱི་བསླབ་པས་སྒོ་གསུམ་འདུལ་བ་དང་། །
ཁྲིམས་ཀྱི་སྤྱོད་པས་ལུགས་མཐུན་ཡོང་བ་སོགས། །
གངས་རིའི་ཀློང་ན་བོད་ཀྱི་བཙན་པོ་ཞེས། །
འབངས་ཀྱི་བདེ་སྐྱིད་ལྷ་ཡུལ་དཔལ་ལ་འགྲན། །
ཞང་ཞུང་འ་ཞ་གྲུ་གུ་རྒྱལ་ཕྲན་སོགས། །
བཙན་པོའི་དབང་དུ་བསྡུས་པའི་མངའ་ཐང་གིས། །
ཐུ་བྷོད་དཔལ་འབྱོར་མཚོ་བཞིན་འཕེལ་བ་དང་། །
དཔུང་གི་དཀྱིལ་འཁོར་ལྷ་ཡི་དམག་ལྟར་མང་། །
ཁྱད་པར་དཀར་ནག་རྒྱ་དང་བལ་བོ་སོགས། །
མཐའ་བཞི་ས་སྐྱོང་ཁྲལ་དང་འུ་ལག་གིས། །
འབྱོར་ཕྱུག་ཀླུ་ཡི་དཔལ་ལ་མཉམ་པ་དང་། །
གྲགས་སྙན་ལྷ་ཡི་རྔ་བཞིན་ཁྱབ་པར་མཛད། །
རྗེ་བཙུན་སྒྲོལ་མ་ཇོ་མོ་ཁྲོ་གཉེར་ཅན། །
བཙུན་མོའི་རྣམ་པར་རོལ་བའི་ལེགས་མཛད་ཀྱིས། ། ་
ཇོ་ཤཱཀ་རྟེན་དང་བརྟེན་པར་གྲུབ་བྱས་པས། །
གངས་ལྗོངས་མཁའ་ལམ་གཙུག་ལག་སྣང་བས་མཛེས། །
རྟག་འཛིན་ཅན་རྣམས་ཆོས་ལ་བསྐུལ་བའི་ཕྱིར། །
གྱ་གཉིས་ལོ་ལ་ཞི་བའི་དབྱིངས་སུ་ཐིམ། །
5༽



བསྟོད་སྨོན་ཚངས་སྲས་དགྱེས་གླུ།
གྲུ་བཞི་བང་སོ་འཆོང་པོའི་ལུང་དུ་བཏབ། །
ལྷ་ཁང་ལྔ་ཡང་ནང་དུ་བཞེངས་སྐད་དོ། །
མང་སྲོང་མང་བཙན་དགུང་ལོ་བཅུ་གསུམ་དུས། །
རུ་འདྲེན་དཔུང་གིས་བོད་ལ་འཇིགས་དོགས་ནས། །
ར་མོ་ཆེ་ནས་ཇོ་བོ་གདན་དྲངས་ཏེ། །
གཙུག་ལག་ཁང་དུ་སྦས་པའི་ཟོལ་གྱིས་བཞུགས། །
ཉེར་བདུན་ལོ་རུ་ཆོས་ཀྱི་དོན་ལ་འདའ། །
རིན་ཆེན་ནོར་གྱིས་བཀང་བའི་བང་སོ་ཡང་། །
ཡབ་ཀྱི་གཡོན་དུ་ལེགས་པར་བརྩིགས་བྱས་ཏེ། །
སྔོ་གཞེ་ཧྲལ་པོ་ཞེས་སུ་བཏགས་པར་གདའ། །
འཕྲུལ་རྒྱལ་འདུས་སྲོང་མང་པོ་རྗེ་ཡི་དུས། །
རྩལ་ཆེན་བདུན་གྱིས་ཕྱི་ཡི་དགྲ་དཔུང་འཇོམས། །
མཛངས་བློན་གཉིས་ཀྱིས་ནང་གི་ཆོས་སྲིད་བསྐྱངས། །
རྒྱལ་རབས་ཀུན་ལས་མཐུ་སྟོབས་འགྲན་ཟླ་བྲལ། །
དགུང་ལོ་ཉེར་དགུར་བོད་ཡུལ་བདེ་ལ་བཀོད། །
མཇུག་མཐར་ལྗང་གི་ཡུལ་དུ་གྲོངས་གྱུར་ཅིང་། །
བང་སོ་ཧོར་གྱི་མི་སྡེས་བརྩིགས་པ་དང་། །
མིང་ལ་ལྷ་རི་ཅན་དུ་གྲགས་པར་བཤད།།
63



གཙང་གསུམ་རླབས་ཀྱི་ཟེགས་མ།
ཁྲི་ལྡེ་གཙུག་བརྟན་མཆིམས་ཕུར་བྱོན་པའི་དུས། །
ཞལ་ཆེམས་ཟངས་ཀྱི་བྱང་བུ་ལེགས་རྙེད་ཅིང་། །
དམ་ཆོས་སྤེལ་བའི་འདུན་པ་དྲག་པོ་ཡིས། །
སངས་རྒྱས་གསང་བ་ལ་སོགས་སྤྱན་དྲངས་ནས། །
ཐེག་ཆེན་མདོ་སྡེའི་གླེགས་བམ་བྲིས་པ་དང་། །
བྲག་དམར་ཀ་རུ་མཆིམས་ཕུ་ནང་རལ་སོགས། །
གཙུག་ལག་ཁང་བསྐྲུན་སྨན་གཞུང་ལེགས་བསྒྱུར་ཅིང་། །
ཀྱིམ་ཤིང་ཀོང་ཇོ་ཁབ་ཏུ་ཉེ་བར་བསུས། །
རེ་གསུམ་ལོ་ལ་རྒྱ་བོད་དོན་ལ་འདས། །
བང་སོ་མུ་ར་རི་ལ་བརྩིགས་པ་དང་། །
ལྷ་རི་གཙུག་ནམ་ཞེས་སུ་འབོད་པ་ལས། །
ཕྱི་རབས་བོད་མིས་གནའ་ཤུལ་རྙིང་བ་ཟེར། །
བརྟན་པའི་འཁོར་ལོ་མི་ཡི་རྣམ་རོལ་ཏུ། །
སྤྲུལ་པའི་ཆོས་རྒྱལ་ཁྲི་སྲོང་ལྡེ་བཙན་གྱིས། །
སློབ་དཔོན་པདྨ་མཁན་ཆེན་ཞི་བ་འཚོར། །
བསྙེན་ནས་ནང་བསྟན་གྲུབ་མཐའ་བོད་ལ་སྤེལ། །
བསམ་ཡས་ལྷ་ཁང་སད་མི་བདུན་ལ་སོགས། །
ཐུབ་བསྟན་སྲོག་གི་རྩ་བ་ཚུགས་གྱུར་ནས། །



བསྟོད་སྨོན་ཚངས་སྲས་དགྱེས་གླུ།
སྐ་ཅོག་ཞང་གསུམ་ལོ་ཙཱ་རིམ་བྱོན་གྱིས། །
མདོ་རྒྱུད་གསུང་རབ་བོད་ཀྱི་ཡི་གེར་བསྒྱུར། །
ཆོས་སྲིད་དར་བས་རྒྱལ་ཁམས་ཞི་ཞིང་བདེ། །
དཔུང་འཇུག་བཙན་པས་ཕ་རོལ་དགྲ་སྡེ་འཇོམས། །
མངའ་ཐང་དར་བས་ཐང་གི་དགྲ་ཟླར་གྱུར། །
འཛམ་གླིང་ཕྱེད་གཉིས་དབང་དུ་བསྒྱུར་བར་གྲགས། །
ང་དྲུག་ལོ་ལ་ཐང་བོད་མཛའ་མཐུན་བསྐྱངས། །
མཇུག་མཐར་འཕྱུལ་རི་གཙུག་སྣང་བང་སོ་ལ། །
མཛད་རྗེས་གསལ་བའི་རྡོ་རིང་བསླངས་བྱས་ནས། །
གྲགས་པའི་གཏམ་གྱིས་ཟངས་མདོག་དཔལ་རིར་གཤེགས། །
བྱང་སེམས་སྒྱུ་འཕྲུལ་མུ་ནེ་བཙན་པོ་ཡིས། །
དབུལ་ཕྱུག་ལན་གསུམ་བསྙམས་པའི་ལེགས་བྱས་ཀྱིས། །
གངས་རི་ཀློང་ན་སྔར་མེད་གྲགས་པས་སྙན། །
བང་སོའི་མིང་ལ་ལྷ་རི་ལྡེམ་པོར་བཏགས། །
ཆོས་རྒྱལ་ཁྲི་ལྡེ་བཙན་པོའི་སྐུ་རིང་དུ། །
ཞལ་ལྕེ་ཁག་ལྔ་ཐང་ཁྲིམས་རྣམ་པ་ལྔ།།
མ་ཧཱ་བྷོ་ཡ་པ་ཏི་ཚིག་མཛོད་སོགས། །
ལུང་དང་རིགས་པས་གཏན་ལ་ཕབ་པར་མཛད། །



གཙང་གསུམ་རླབས་ཀྱི་ཟེགས་མ།
གྲུ་གུ་ཏ་ཟིག་ལི་ཡུལ་ལ་སོགས་ཀྱིས། །
དཔྱ་དང་དཀོར་ནོར་རྒྱུན་ཆགས་འབུལ་བ་སོགས། །
འཕྲིན་ལས་མཁའ་ལྟར་ཡངས་པའི་དུས་སུ་འདའ། །
བང་སོ་དོན་མཁར་མདའ་རུ་བརྩིགས་པར་བསྙད། །
ལྡེ་ཁྲི་བཙན་པོས་ཆོས་རྒྱལ་རིམ་བྱོན་ལྟར། །
དགེ་འདུན་སྡེ་ལ་ཚད་མེད་བསྙེན་བཀུར་དང་། །
རྒྱལ་སྲིད་ཞི་བའི་ལམ་ནས་བདེ་བར་བསྐྱངས། །
ང་ལྔའི་ལོ་ལ་སྲི་ཞུའི་དོན་ཏུ་འདས། །
སྣ་ཚོགས་རིན་ཆེན་ནོར་གྱིས་ཡོངས་བཀང་བའི། །
རྒྱལ་ཆེན་བང་སོ་མིང་གི་སྙན་པ་ཅན། །
འཕྲུལ་གྱི་རྒྱལ་པོའི་དུར་གྱི་གཡོན་ས་ན། །
མཐོ་བའི་ཁྱད་པར་ཅུང་ཟད་ལྡན་པས་བརྩིགས། །
གསང་བདག་མི་ཡི་མགོན་དུ་ལེགས་བྱོན་པའི། །
ཁྲི་གཙུག་ལྡེ་བཙན་རལ་པ་ཅན་གྱི་དུས། །
དྲག་པོའི་དཔུང་གིས་ཕ་རོལ་འཇོམས་བྱས་པས། །
བོད་ཀྱི་མངའ་ཁོངས་གཅིག་འགྱུར་བྱུང་བར་གདའ། །
ས་མཚམས་གསལ་ཞིང་སོ་མཚམས་རབ་བཅད་ནས། །
དབོན་ཞང་འདུམ་པའི་རྡོ་རིང་བཙུགས་པ་སོགས། །



བསྟོདསྨོན་ཚངས་སྲསདགྱེསཀླུ།
གནམ་ལ་ཉི་ཟླ་ཟུང་གཅིག་འཆར་བ་དང་། །
ས་ལ་བཙན་པོ་དབོན་ཞང་འཁོད་པར་སྨྲས། །
སྐབས་དེར་རྒྱལ་བསྟན་ཕྱོགས་མཐར་སྤེལ་བར་ཡང་། །
མདོ་དབུས་ཁམས་སུ་ཀློང་ཐང་སྒྲོལ་མ་སོགས། །
དབེན་པའི་གནས་ཁང་སུམ་ཅུ་བཞེངས་བྱས་ཏེ། །
བཀས་བཅད་ཐེངས་གསུམ་བོད་དུ་མཛད་པར་གྲགས། །
དེ་ལྟར་གདུང་རབས་ཕྱེད་དང་བཅུ་གསུམ་ཞེས། །
མངའ་བདག་བང་སོ་ཁྲི་སྟེང་རྨང་རི་ཡང་། །
ཤིན་ཏུ་བྲིན་པའི་ནོར་བུས་བཀང་བྱས་ནས། །
དོན་མཁར་མདའ་ཡི་གཡོན་གྱི་ཟུར་ན་བཞེངས། །
ཁྲི་གླང་དར་མས་ནང་བསྟན་བརླགས་པའང་། །
གསུང་རབ་མེར་བསྲེགས་ཇོ་ཤཱཀ་ཆུ་ལ་བསྐྱུར། །
རབ་བྱུང་ཤན་པའི་ལས་སུ་ཞུགས་པ་སོགས། །
ཐུབ་བསྟན་རྒྱལ་མཚན་རྨང་ནས་བསྐྱེལ་བར་བྱས། །
མཁྱེན་པའི་བདག་ཉིད་དཔལ་གྱི་ལྷ་མོ་དང་། །
བརྩེ་བའི་དབང་བོ་རྨ་གཡོ་གཙང་གསུམ་མམ། །
ནུས་པའི་དཔུང་གཉེན་དཔལ་གྱི་རྡོ་རྗེ་ཡིས། །
བདུད་རྒྱལ་བཏུལ་ཅིང་སྡེ་སྣོད་ཡོངས་སུ་བསྲུངས། །
67



གཙང་གསུམ་རླབས་ཀྱི་ཟེགས་མ།
མངའ་བདག་འོད་སྲུངས་ན་ཚོད་ཕྲ་ནའང་། །
ཆོས་བློན་མཛངས་པའི་གྲོས་བཞིན་རྟེན་གསུམ་ནོར། །
ཡང་བསྐྱར་དབུ་ཡི་མཆོད་གནས་མཛད་པ་སོགས། །
མངའ་རིས་ཡུལ་ནས་ཆོས་སྲིད་ལུགས་བཞིན་བསྐྱངས། །
ལྷ་ལྡན་ཞིང་ན་ཐེག་གསུམ་ཅོང་གི་སྒྲ། །
བརྒྱད་ཅུ་བགྲང་བྱའི་བར་དུ་གྲགས་པས་དབེན། །
བསམ་ཡས་རྒྱལ་པོ་ཡེ་ཤེས་རྒྱལ་མཚན་གྱིས། །
བསྟན་པའི་མེ་རོ་དབུས་གཙང་ཕྱོགས་ནས་སྦར། །
ཞང་ཞུང་རྒྱལ་པོ་སྲོང་ངེས་ལ་སོགས་ཀྱིས། །
འཕགས་ཡུལ་པཎ་གྲུབ་བོད་དུ་བསྐྱར་དྲངས་ནས། །
ལོ་ཆེན་རིན་བཟང་ལེགས་པའི་ཤེས་རབ་བཅས། །
སྔ་འགྱུར་ལས་ཀྱིས་ཉིན་མཚན་འདའ་བར་བྱས། །
བྱང་ཆུབ་འོད་ཀྱང་དཔག་མེད་དཀའ་བ་ཡིས། །
རིན་ཆེན་གསེར་གྱི་འབུལ་བ་བརྒྱ་ཕྲག་བཅས། །
ལྔ་རིག་པཎ་ཆེན་དཱི་པཾ་ཀཱ་ར་དྲངས། །
ཕྱི་དར་བསྟན་པར་ཉིན་མོའི་སྣང་བ་བྱིན། །
ཡ་ཚེའི་རྒྱལ་རྒྱུད་ཇོ་བོའི་གདུང་རབས་སོགས། །
ཡར་ཀླུང་མང་ཡུལ་ཙོང་ཁའི་རྒྱལ་ཁམས་སུ། །



སྟོདསྨོན་ཚངས་སྲས་དགྱེས་གླུ།
ཆོས་དང་སྲིད་ལ་མངའ་དབང་བསྒྱུར་བ་ཡིས། །
རྒྱལ་ཕྲན་སིལ་མའི་བྱུང་བ་ངང་གིས་དར། །
དེ་འདྲའི་ཐུ་བྷོད་རྒྱལ་རབས་མུ་ཏིག་ཕྲེང་། །
ཚིགས་བཅད་སྲད་བུར་བརྒྱུས་པའི་སྡོམ་བྱང་ཞིག།
ཕྲན་དམན་བློ་ལ་ཡུན་དུ་གོམས་ཕྱིར་དང༌། །
དོན་གཉེར་ཅན་ལ་ཕན་པའི་འདུན་པས་བྲིས། །
69



གཙང་གསུམ་རླབས་ཀྱི་ཟེགས་མ།
ལྷར་བཅས་འགྲོ་བ་ཡོངས་ཀྱི་དགེ་བའི་བཤེས་གཉེན་
ཆེན་མོ༧ཆོས་ཀྱི་རྗེ་ཁྱབ་བདག་བཀའ་འགྱུར་པ་རྗེ་
བཙུན་བྱམས་པ་ཐུབ་བསྟན་དགེ་ལེགས་རྒྱ་མཚོ་
དཔལ་བཟང་པོའི་སྐུ་གསུང་ཐུགས་ཀྱི་ཡོན་ཏན་
ལ་དཔེ་རྒྱན་སོ་གཉིས་ཀྱི་ལམ་ནས་བསྟོད་པ་
དཎྜིའི་རོལ་མོ་ཞེས་བྱ་བ་བཞུགས་སོ། །
ཁྱོད་སྐུ་སྟོན་ཟླ་བྱེ་བའི་མདངས་བཞིན་དཀར། །
སྤྱན་ཟུང་མཐོན་མཐིང་ཨུཏྤལ་འདབ་ལྟར་ཡངས། །
ཕྱག་སོར་པད་དཀར་འཁྲི་ཤིང་ཇི་བཞིན་མཉེན། །
ཚངས་སྲས་མ་ཀྱེ་ངག་གི་སྤོབས་པ་སྩོལ། །
ལྟ་བ་རབ་ཡངས་རྒྱུ་སྐར་ལམ་གྱི་ཟླ། །
སྒོམ་པ་སྣང་ཡས་འཆར་ཀའི་འོད་ལ་འགྲན། །
སྤྱོད་པ་དྲི་བྲལ་པད་དཀར་རྗེས་འགྲོ་བའི། །



བསྟོདསྨོན་ཚངས་སྲས་དགྱེས་གླུ།
སློབ་དཔོན་དམ་པ་རི་རྒྱལ་ལྷུན་པོ་བཞིན། །
ཁྱོད་ཞབས་གཙུག་བསྙེན་གདུལ་བྱའི་བརྟུལ་ཞུགས་ནི། །
ར་ཡིག་གཉིས་པ་ཆུ་སྐྱེས་ཚལ་ལ་བཞིན། ། །
ལེགས་བཤད་གསུང་གི་དགའ་སྟོན་རོལ་བ་ཡང། །
ཞིམ་མངར་སྦྲང་རྩིར་སྤྱོད་པའི་དཔལ་དང་མཉམ། །
གང་གི་རྨད་བྱུང་བློ་གྲོས་ཇི་བཞིན་དུ། །
ལང་ལོང་ཆུ་འཛིན་དབུས་ན་གློག་འགྱུ་ཞིང་། །
འཇུག་པ་བརྒྱ་པའི་འོད་ཀྱི་རྩེ་དགའ་བཞིན། །
ཁྱོད་ཀྱི་རྣམ་དཔྱོད་ཤེས་བྱའི་ཀློང་ན་རྩེན། །
གཞུང་བཟང་སྟོང་གིས་ཐུགས་རྒྱུད་ལེགས་ཕྱུག་པ། །
དྭངས་གཙང་ཆུ་ཀླུང་བརྒྱ་ཕྲག་མ་དྲོས་མཚོར། །
འབབ་པ་ཁོ་ནའི་རྗེས་སུ་སྨྲ་བྱེད་དེ། །
དཔེ་འོས་གཞན་འགའ་སྲིད་འདིར་ཡོད་རེ་སྐན། །
སྐྱེ་དགུ་བློ་ཡི་ཚ་གདུང་རབ་སེལ་བ། །
ཤར་གྱི་ཐིག་ལེའི་གཟི་དང་ཡང་དག་མཚུངས། །
རྨོངས་མུན་སེལ་ལ་མི་མཐུན་སྒྲོག་བྱེད་པའི། །
དཔེ་གཞན་མཆིས་ན་ཁྱོད་ཀྱི་མཛའ་བོར་སྡེབ། །
མགོན་ཁྱོད་ལེགས་ཉེས་བླང་དོར་མཁས་ཁོ་ནས། །
71
་ ་



གཙང་གསུམ་རླབས་ཀྱི་ཟེགས་མ།
ཀེ་ཏ་ཀ་ཡི་རྗེས་སུ་འགྲོ་མིན་ཏེ། །
ཡིད་ཀྱི་དྲི་མ་ཀུན་ནས་སྦྱངས་མཛད་ཅིང་། །
འཁོར་བའི་སྐྱོན་གྱིས་མ་གོས་ཚུལ་འདིས་ཀྱང་། །
རྗེ་འདི་བྷོ་ཊའི་གཙུག་ལག་ལྡིང་ཁང་དང། །
གང་ཉིད་དགའ་ལྡན་ཞིང་གི་གཙོ་བོ་སྟེ། །
གཞན་པའི་ཁྱད་པར་འབྱེད་ལ་ཕྲ་མོའི་བློས། །
ལན་བརྒྱར་བརྟགས་ཀྱང་དམིགས་པའི་ཆོས་ཀྱིས་དབེན། །
གང་གི་འཆད་རྩོད་རྩོམ་པའི་མཁྱེན་རབ་སྟོང་། །
ཡོད་ཅེས་དཔལ་ལྡན་ཟླ་བ་སྙེམས་མ་བྱེད། །
གངས་ཅན་མཁས་རྒུའི་གཙུག་རྒྱན་བློ་བཟང་གྲགས། །
ལུང་རྟོགས་ཡོན་ཏན་དེ་དག་མངའ་ཕྱིར་རོ། །
ཏི་སེ་གངས་ཀྱི་ལྷུན་པོར་མཚམས་སྤྲིན་གོས། །
བཀླུབས་ནས་ཞབས་ཟུང་འཁོར་ལོས་བསྒྱུར་མཛད་ཅིང་། །
རབ་འབྱམས་གཞུང་ལུགས་འཆད་པའི་དཔལ་མངའ་ན། །
ངེས་པར་བཤེས་གཉེན་དམ་པའི་རྗེས་སུ་འགྲོ། །
རྣམ་དག་ཚུལ་ཁྲིམས་དྲི་བཟང་ལེགས་འཐུལ་བ། །
ཧ་རི་ཙན་དན་ལྗོན་པར་རྣམ་བརྟགས་ཏེ། །
འདོད་ཡོན་ཆོག་མི་ཤེས་པའི་སྐྱེ་བོ་འགའ། །



བསྟོད་སྨོན་ཚངས་སྲསདགྱེས་གླུ།
མ་ལ་ཡར་སྐྱེས་ཚལ་དུ་སྐྱོད་པར་རྩོམ། །
མཐའ་ཀླས་འདབ་ལྡན་བགྲོད་པའི་ལམ་ཡངས་ན། །
དབྱར་སྐྱེས་རྔ་གསང་ལྷང་ལྷང་དགོད་པའམ། །
ཆོལ་གསུམ་འཛིན་མའི་ཀློང་ན་གང་ཉིད་ཀྱི། །
མཚན་སྙན་ཕྱོགས་སུ་གྲགས་སམ་འཕྱང་མོ་ཉུག །
དྲི་བྲལ་རྣམ་པར་དཀར་བའི་དགེ་མཚན་འདི། །
ཡར་ངོ་ཟླ་བའི་བཞིན་ལ་ཅོ་འདྲི་ཡང་། །
རྣམ་ཀུན་འགྲིབ་པའི་ཆ་ཤས་དབེན་པའི་ཕྱིར། །
འོད་དཀར་ཅན་མིན་གང་གི་གཞན་ཕན་བློ། །
གང་ཞིག་བརྟན་ན་འདོད་དོན་ལྷུན་འགྲུབ་ཅིང་། །
ཉེས་པའི་སྒོ་བརྒྱ་འགོག་པའི་དཔལ་མངའ་བའི། །
ཕན་བདེའི་ལེགས་ཚོགས་སྩོལ་མཛད་དགེ་བའི་བཤེས། །
ཡིད་བཞིན་དབང་གི་རྒྱལ་པོའི་དཔལ་ལ་འཁུ། །
རབ་ལྕི་འབྲས་བུའི་ཁུར་གྱིས་རབ་ངལ་ཞིང་། །
རྣམ་ཀུན་ཕུན་ཚོགས་འབྱོར་པའི་རྣམ་པས་ཕྱུག །
མཉམ་མེད་བཤེས་ཁྱོད་མཉམ་པའི་འབྲུ་ས་བཞིན། །
བདེ་སྐྱིད་འཚོ་བའི་རྒྱུ་རྐྱེན་བདེ་བླག་བསྐྲུན། །
མཚོ་བྱུང་པི་ཝང་སྙན་ཡང་ལྐོག་གྱུར་གནས། །



གཙང་གསུམ་རླབས་ཀྱི་ཟེགས་མ།
དྲི་ཟའི་གླིང་བུ་འཇེབས་ཀྱང་སྙིང་བོས་དབེན། །
ཁྱོད་གསུང་དྲུག་འགྱུར་ཐོས་འཛིན་སིམ་པའི་གླུ། །
དཔེ་དེས་ཇི་བཞིན་གཞལ་བའི་སྐབས་མ་མཆིས། །
ལྷ་ཡི་རྫིང་རིང་ཕྱོགས་ཀྱི་ཕ་མཐའ་བྲལ། །
ཆུ་གཏེར་རིན་ཆེན་རྡུལ་གྱི་ཕུང་པོས་ལྕི། །
དེ་དག་དང་མཚུངས་རྣམ་འདྲེན་ཁྱོད་ཐུགས་ཀྱི། །
ཟབ་གསང་ཡེ་ཤེས་ཀློང་ཡངས་གཞལ་ནུས་སུ། །
ཕུན་ཚོགས་འདོད་དགུ་འབྱུང་བའི་དཔལ་གྱུར་ཏམ། །
བེམ་པོའི་རང་བཞིན་དག་ལ་འཕྱས་ཀྱང་རུང་། །
ཁྱོད་སྐུ་ཡོངས་འདུ་ལྗོན་པར་ངེས་མཉམ་ཞེས། །
བརྗོད་འདོད་ཡིད་ཀྱི་ཀུན་སློང་ཟློག་ཏུ་དབེན། །
སྔོ་བསངས་བུ་མོའི་གོས་ཀྱི་ཐིག་ལེ་དང༌། །
ནེའུ་གསིང་ཚར་དུ་དངར་བའི་ཡིད་དགའི་ཕྲེང་། །
ཁྱོད་ཞབས་རབ་བསྙེན་བགྲང་ཡས་གདུལ་བྱའི་ཚོགས། །
ཕན་ཚུན་རྣམ་པ་འགལ་ཡང་མཚུངས་པར་རིགས། །
ཉི་མས་པད་དཀར་སྐྱོང་ཡང་དོན་ལ་རྨོངས། །
ཟླ་བས་ཀུ་མུད་བཞད་ཀྱང་སྨྲ་བ་ལྐུགས། །
གང་དེས་ཐབས་ཤེས་ཟུང་ལ་དབང་འབྱོར་པའི། །



བསྟོདསྨོན་ཚངས་སྲས་དགྱེས་གླུ།
རྒྱ་ཆེན་འཕྲིན་ལས་འགྲན་པའི་གོ་སྐབས་དབེན། །
བརྟན་པའི་འཁོར་ལོས་མཆོག་ཐུན་དངོས་གྲུབ་སྩོལ། །
བཤེས་གཉེན་དམ་པས་ལུང་རིགས་སྤོབས་པ་སྟེར། །
དེ་ལྟ་ན་ཡང་རང་བཞིན་མཚུངས་པ་ལས། །
མཆོག་དམན་ཆོས་ཀྱི་དབྱེ་བ་དགར་དུ་མེད། །
དཀར་གསལ་བཀྲག་མདངས་རྣམ་པར་རྒྱས་པ་འདི། །
ཆུ་ཤེལ་དཀྱིལ་འཁོར་མ་ལགས་ཁྱོད་ཞལ་ཏེ། །
འོད་དཀར་འཚེར་ཞིང་ཚར་དུ་དངར་འདི་ཡང་། །
མུ་ཏིག་བསྟར་ཕྲེང་མ་ཡིན་གང་གི་ཚེམས། །
རྟག་ཏུ་ངུ་དང་ཀུན་མཁྱེན་ཙོང་ཁ་པའི། །
རླབས་ཆེན་བརྩོན་འགྲུས་དག་གིས་མཚོན་མིན་ན། །
གང་གི་ཕུལ་བྱུང་སྙིང་སྟོབས་འགྲན་པའི་ཟླ། །
ཁྱོད་ཉིད་གཅིག་པུར་དགོད་ལས་འོས་སམ་ཅི། །
མ་རྟོགས་ལོག་རྟོག་ཐེ་ཚོམ་གཅོད་མཛད་ཅིང་། །
གཟུངས་སྤོབས་ཏིང་འཛིན་དཔལ་གྱིས་ཕྱུག་པ་ཁྱོད། །
ས་ལ་གནས་པའི་བྱང་ཆུབ་སེམས་དཔའ་ཡི། །
ཡེ་ཤེས་མ་ལུས་གཅིག་ཏུ་གྱུར་པ་བཞིན། །
རྒོད་མ་ཁ་ལས་གྲང་རེག་དུ ཁ་དང་། །
75



གཙང་གསུམ་རླབས་ཀྱི་ཟེགས་མ།
གསེར་གྱི་པད་མོས་མུན་པ་སྟུག་པོ་བཞིན། །
ཁྱོད་ཀྱི་ཞལ་ལས་འགལ་འདུ་ཚིག་གི་སྐྱོན། །
འབྱུང་བའི་གོ་སྐབས་ནམ་ཡང་ཡོད་མ་ཡིན། །
རབ་འཚེར་ཀེ་ལ་ཤ་དང་པད་མ་དཀར། །
སྟོན་ཟླ་ཀུན་དའི་ཚལ་བཞིན་མགོན་ཁྱོད་ཀྱི། །
གཤིས་དཀར་ལྷག་བསམ་སྟོང་གིས་མཛེས་པ་ཅན། །
སྐྱེ་དགུ་ཤིས་པར་སྒྲུབ་པའི་དཔལ་དུ་འཁུམས། །
བཤད་སྒྲུབ་བསྟན་པའི་རྩ་ལག་ཆེན་པོ་ཁྱོད། །
རྒྱན་དྲུག་མཆོག་གཉིས་ཁྲོད་ནས་བྱོན་པ་བཞིན། །
དྲང་ངེས་གསུང་རབ་འཆད་པའི་དཔལ་མངའ་བ། །
མཚོ་བྱུང་རྒྱུད་མངས་སྒྲ་ལས་དྲངས་པ་བཞིན། །
ཉི་མའི་གཉེན་གྱིས་ཆུ་སྐྱེས་ཚལ་ལ་བཞིན། །
དེ་ཡིས་བླ་མ་ར་ཡི་ཁྱུ་ཚོགས་བཞིན། །
དེས་ཀྱང་ཟིལ་མངར་སྦྲང་རྩི་སྤེལ་བ་བཞིན། །
ལེགས་མཛད་དམ་པས་སྲིད་འདི་ཤིས་པར་བསྒྲུབས། །
བསིལ་ལྗོངས་མཁས་མང་དགྱེས་པའི་མདུན་ས་རུ། །
མཁས་བཙུན་བཟང་པོའི་རྣམ་ཐར་སྐྱོང་བ་ཁྱོད། །
བགྲང་ཡས་རྒྱུ་སྐར་ཕྲ་ཚོམ་བཀོད་པའི་དབུས། །



བསྟོད་སྨོན་ཚངས་སྲསདགྱེསགླུ།
ག་པུར་དབང་བོ་ཇི་བཞིན་ལྟ་ན་སྡུག །
ཛམ་བུ་ནཱ་དའི་ཏོག་བཞིན་གཟི་བྱིན་ངོམ། །
དར་ཟབ་ཤམ་བུ་ཇི་བཞིན་བག་དྲོ་ཞིང༌། །
འཇིགས་བྲལ་རྡོ་རྗེའི་ཡུ་བས་བཏེགས་པ་བཞིན། །
མགོན་ཁྱོད་སྐལ་ལྡན་རལ་པའི་རྒྱན་དུ་མཛེས། །
གནས་ལྔ་མཐར་སོན་དྲན་དབང་མང་མཆིས་ཀྱང་། །
མཁྱེན་བརྩེ་ནུས་པའི་བདག་ཉིད་ཁྱོད་ལས་སུ། །
སྣ་ཚོགས་ཡིད་དགའི་ཕྲེང་བ་མཛེས་གྱུར་ཀྱང་། །
ཨུ་དུམ་ཝ་རའི་མཚར་སྡུག་འགྲན་ནུས་གང་། །
གསེར་མངལ་ཅན་གྱིས་ལེགས་བྲིས་ཚོགས་རྣམས་དང། །
བཤེས་མཆོག་དམ་པས་བསིལ་ལྗོངས་གདུལ་བྱ་བསྐྱངས། །
གང་གིས་མངོན་མཐོའི་འབྲས་བུ་སྨིན་མཛད་ལྟར། །
ཁྱོད་ཀྱིས་ངེས་ལེགས་ཐེག་པའི་ལམ་བཟང་བསྟན། །
བསྟན་པའི་རྩ་བ་བཟུང་བས་སྦྲང་རྩི་ཆར། །
སྙན་བརྒྱུད་མན་ངག་འཁྱིལ་བས་གང་གཱ་འཛིན། །
ཕན་བདེའི་གྲིབ་བསིལ་སྦྱིན་པས་མཁའ་གླང་དང་། །
གཉིས་མེད་རྐང་གཉིས་གཙོ་ལ་འདི་སྐད་བསྟོད། །
ཅེས་པ་འདི་བཤེས་གཉེན་ཆེན་མོ༧སྐྱུ་རའི་བསམ་གཏན་རྣམ་རྒྱལ་མཆོག་



གཙང་གསུམ་རླབས་ཀྱིཟེགས་མ།
གི་ཞལ་སྔ་ནས། དུས་དེབ་ཅིག་ལ་སྙན་རྩོམ་ཞིག་འབྲི་དགོས་པའི་བཀའ་བབས་ཇི་
བཞིན་དཔལ་ལྡན་བླ་མའི་སྐུ་གསུང་ཐུགས་ཀྱི་ཡོན་ཏན་ལ་དཔེ་རྒྱན་སོ་གཉིས་ཀྱི་ས་
ལམ་ནས་བསྟོད་ཅིང་བྲིས་པའོ། །



བསྟོདསྨོན་ཚངས་སྲས་དགྱེསགླུ།
ཆོས་ཀྱི་རྗེ་ཁྱབ་བདག་བཀའ་འགྱུར་པ་ཆེན་མོ༧རྗེ་
བཙུན་བྱམས་པ་ཐུབ་བསྟན་དགེ་ལེགས་རྒྱ་མཚོ་
དཔལ་བཟང་པོའི་ཆོས་སྲིད་ལུགས་ཟུང་སྐྱོང་བའི་
ལེགས་མཛད་ལ་བསྟོད་པ་རྒྱལ་བ་དགྱེས་པའི་
མཆོད་སྤྲིན་ཞེས་བྱ་བ་བཞུགས་སོ། །
བྱམས་པ་ཉིན་བྱེད་སྟོང་གི་འོད་རླབས་ཀྱིས། །
ཐུབ་བསྟན་པད་དཀར་ལང་ཚོ་རྒྱས་མཛད་ཅིང་། །
དགེ་ལེགས་དོན་གཉིས་ནོར་བུའི་མཛོད་འཛིན་པའི། །
རྒྱུ་མཚོ་ལྷ་མོས་སྐྱེ་བའི་ཕྲེང་བར་སྐྱོངས། །
ཁྱོད་སྐུ་འཕྲིན་ལས་དཀར་པོ་སྟོང་འཕྲོ་བ། །
གཡོན་ལྷུང་ནམ་མཁའི་གླང་པོའི་རྩུབ་སྤྱོད་ཀྱིས། །
རེ་ཞིག་བསྒྲིབས་ཀྱང་ཆོས་སྲིད་ཉིན་བྱེད་འོད། །
མཐོང་གྲོལ་ཞལ་གྱི་དཀྱིལ་འཁོར་སླར་ཡང་ཕྱེས། །



གཙང་གསུམ་རླབས་ཀྱི་ཟེགས་མ།
དོན་གཉིས་འཕྲིན་ལས་ལྷུན་གྲུབ་དྭངས་པའི་མཁར། །
རྨད་བྱུང་ཐུགས་བསྐྱེད་མུན་པའི་དགྲ་བོ་ཡིས། །
ངན་གཡོ་གཟའ་བདུད་གཡུལ་ལས་རྒྱལ་དང་ལྷན། །
དཀར་ཕྱོགས་འབངས་ལ་སྒྲོན་མེའི་བསྐལ་པ་བྱིན། །
རྒྱལ་བསྟན་མ་དྲོས་མཚོ་ཆེན་བརྡོལ་བ་ལས། །
གྲུབ་མཐའ་ཁ་འབབ་ཀླུང་བཞི་བདུད་རྩིའི་རྒྱུན། །
ལོག་རྟོག་རྙོག་མས་ཕྱོགས་འགར་སྦགས་པ་གང་། །
ཁྱོད་གསུང་ཀེ་ཏ་ཀ་ཡིས་བགྲུངས་པར་མཛད། །
བསིལ་ལྗོངས་སློབ་གསོའི་བྱ་གཞག་ཐུན་མཚམས་ཀྱི། །
ཆུ་ལྷའི་ཕང་བར་བཞུད་པའི་རྟ་ལྗང་བཞིན། །
ཀུན་ཏུ་ཉམས་པ་ཐུགས་ཀྱིས་མ་བཟོད་ནས། །
ལྔ་ཟུང་རིག་པའི་སྒྲོན་མེ་ཐབས་ཀྱིས་སྦྱར། །
ཀུན་བཟང་མཆོད་སྤྲིན་རྒྱས་པའི་མངལ་འཁོར་ལས། །
ལེགས་འཁྲུངས་རིན་བྲལ་ནོར་གྱི་བུ་སྐལ་ཡང་། །
གཏོང་ཕོད་དངུལ་གྱི་སྒོ་འཕར་ལེགས་ཕྱེས་ཏེ། །
མི་རིགས་སློབ་གསོར་བདག་རྐྱེན་ཅི་ཡང་བྱིན། །
ཁྱད་པར་དཀར་ནག་ཕྱུགས་ཀྱི་བྱ་ར་འཛིན། །
གྲང་རེག་དུ ཁས་འཚེ་བ་མེད་པ་ཅན། །



བསྟོདསྨོན་ཚངས་སྲསདགྱེསགླུ།
ཕྱུགས་སྐྱོང་གཞོན་ནུ་འབྱམས་སུ་ཀླས་པ་ཞིག །
ལྔ་རིག་འོ་མའི་མཚོ་ཆེན་ཀློང་དུ་དྲངས། །
མཁྱེན་པའི་ཟླ་གསལ་མེས་རྒྱལ་མཁའ་ལ་ཤར། །
བརྩེ་བའི་རྒྱ་མཚོ་མི་རིགས་ཕྱོགས་སུ་འཁྱིལ། །
ནུས་པའི་རྦ་རླབས་མདོ་དབུས་ཁམས་སུ་གཡོ། །
མགོན་ཁྱོད་སྙན་གྲགས་ལྷ་ཡི་རྫ་རྔ་དགོད། །
འགྱུར་བཞི་ཧེ་མའི་ཏོག་གིས་ལེགས་སྤྲས་ཤིང་། །
བཅོས་བསྒྱུར་སྒོ་འབྱེད་དར་ཤམ་རི་མོ་བཀྲ། །
རྩ་བཞི་རྡོ་རྗེའི་ཡུ་བ་བརྟན་པའི་གདུགས། །
གང་ཉིད་ཚངས་ཆེན་དཔུང་གིས་མཐོར་བཏེགས་ཏེ། །
ལས་ཤན་འབྱེད་པའི་བློ་མིག་ལྡོངས་གྱུར་པའི། །
གྲོང་གི་གཅན་གཟན་ཟིལ་གྱིས་གནོན་གྱུར་ཅིང་། །
ཆོས་སྲིད་མི་འཇིགས་ང་རོས་ཕས་རྒོལ་གྱི། །
གནོད་སེམས་བྲག་རི་བསྙིལ་བའི་རྣམ་ཐར་བསྐྱངས། །
མངོན་ལྐོག་ཤེས་བྱ་དཔྱོད་ལ་ཐོགས་མེད་མཐུ། །
མཐུ་ལྡན་ཚན་རིག་རྟེན་འབྱུང་རྒྱལ་པོའི་གཤིས། །
གཤིས་ལུགས་གཙང་མའི་ཁམས་སུ་སྒྱུར་ལ་མཁས། །
མཁས་གང་འདི་ལ་ཡིད་རྟོན་མི་བྱེད་སུ། །



གཙང་གསུམ་རླབས་ཀྱི་ཟེགས་མ།
ཞེས་གསུང་ལེགས་བཤད་སྤྲིན་སྒྲ་དགོད་པ་ཡིས། །
གནས་ལྔའི་ཀློང་དུ་རྩེན་པའི་མདོངས་མཐའི་ཚོགས། །
ཤེས་བརྩོན་གར་གྱི་སྟངས་སྟབས་ལེགས་བསྒྱུར་ཅིང་། །
ཚན་རིག་ལུས་ཕྲའི་མངལ་ཁུར་ཅི་ཡང་འཛིན། །
ལུགས་ཟུང་ནོར་བུ་ཅོད་པན་དབུ་ལ་བརྒྱན། །
མཛའ་མཐུན་གསེར་གྱི་འཁར་བ་ཕྱག་ན་བསྣམས། །
མེས་རྒྱལ་གཅིག་འགྱུར་ཡངས་པའི་ལམ་ཆེན་དུ། །
བསུབས་མེད་ཞབས་ཀྱི་རི་མོ་ཁྱོད་ཀྱིས་བཀོད། །
དེ་སླད་རླབས་ཆེན་སྤྱོད་པའི་མཁའ་དབྱིངས་སུ། །
དགེ་བཅུའི་ཆུ་འཛིན་ལང་ལོང་གཡོ་དང་ལྷན། །
ལེགས་མཛད་གློག་གི་ཞགས་པ་རིང་བརྐྱངས་པས། །
ལྗོངས་འདིར་སྤྲིན་འབྱུང་དུས་ཀྱི་དགའ་སྟོན་རྫོགས། །
ཞེས་པ་འདི《འབྲི་ཆུ》དུས་དེབ་ཀྱི་གཙོ་སྒྲིག་པ་རྟ་མགྲིན་རྡོ་རྗེ་མཆོག་ནས་་་
བསྐུལ་ངོར། གང་གི་སྲིད་སྐྱོང་རྣམ་ཐར་མདོར་བསྡུས་ཤིག་བྲིས་ཏེ་བཀོད་པའོ། །



བསྟོདསྨོན་ཚངས་སྲས་དགྱེསགླུ།
ཆོས་ཀྱི་རྗེ་ཁྱབ་བདག་བཀའ་འགྱུར་པ་ཆེན་མོ༧རྗེ་
བཙུན་བྱམས་པ་ཐུབ་བསྟན་དགེ་ལེགས་རྒྱ་མཚོ་
དཔལ་བཟང་པོའི་སྐུ་གསུང་ཐུགས་ཀྱི་གསང་བ་
ལ་བསྟོད་པ་དྲང་སྲོང་ལྷ་ཡི་བདེན་ཚིག་
ཅེས་བྱ་བ་བཞུགས་སོ། །
གནས་མཆོག་གྱུར་ཁ་བས་བརྩེགས་པའི་ཞིང་། །
ཐབས་ཤེས་རབ་རྟ་བདུན་འོད་སྣང་ཅན། །
ཆོས་བཤད་སྒྲུབ་སྦྲང་ཆར་འཇོ་བའི་དཔྱིད། །
ཕ་བླ་མ་དྷརྨའི་མཚན་ཅན་རྒྱལ། །
དཔལ་ཐུབ་བསྟན་སྤྱི་དང་ཙོང་ཁ་པའི། །
གསུང་ལུང་རྟོགས་བསྟན་པ་སྲིད་མཐའི་བར། །
ལུས་སྲོག་ལ་བསྡོས་ཏེ་སྲུང་མཛད་པའི། །
རྗེ་ཁྱོད་ཀྱི་སྙིང་སྟོབས་ཆོས་འཕགས་བཞིན། །
83



གཙང་གསུམ་རླབས་ཀྱིཟེགས་མ།
བོད་ཆོལ་གསུམ་གསེར་ལྡན་ཡངས་པའི་གཞིར། །
གནས་མདོ་རྒྱུད་མན་ངག་བདུད་རྩིའི་ཀླུང་། །
དུས་ཡང་དར་བསྟན་གྱི་ཡུ་བར་དྲངས། །
སྐུ་མཛད་འཕྲིན་རྒྱལ་བ་གཉིས་པའི་སྤུན། །
གཞི་འཁོར་འདས་རང་བཞིན་རི་བོང་རྭ། །
རྒྱུ་རྟེན་འབྲེལ་བསླུ་མེད་ཆབ་ཀྱི་ཟླ། །
གྲོགས་འགལ་མེད་ལྟ་བ་རྟོགས་པའི་མཐའ། །
མཆོག་ཁྱོད་ཀྱི་དགོངས་པ་ཀླུ་སྒྲུབ་རྒྱུན། །
ལར་ད་ལྟའི་རྒྱལ་བསྟན་ཕལ་མོ་ཆེར། །
བློ་བཅོས་མའི་ཉམས་ལེན་ཁོ་ན་ལས། །
སེམས་རྣལ་ལ་འབྱོར་བའི་སྒོམ་པ་ནི། །
མགོན་ཁྱོད་འདྲ་མཁའ་ཡི་པདྨོའི་ཟླ། །
སྤྱིར་ཕྲག་དོག་ལྕེ་གཉིས་ཁ་རླངས་ཀྱིས། །
མི་ཕལ་ཆེར་དབུགས་ཁམས་བསླད་ནའང། །
ལམ་བློ་སྦྱོང་མདོངས་མཐའི་འཕྲུལ་འཁོར་གྱིས། །
དུག་ཧ་ལའི་སྦྱོར་ངན་བརླགས་པར་མཛད། ། །
ནང་གྲུབ་མཐའ་ཚང་ཚིང་འཐབ་པའི་དབུས། །
ལས་འཆད་རྩོད་རྩོམ་པའི་སེང་གེའི་སྒྲས། །
84



བསྟོདསྨོན་ཚངས་སྲས་དགྱེས་གླུ།
མགོན་ཉི་མའི་གཉེན་གྱི་བསྟན་པ་ཡི། །
དགྲ་ཝ་སྐྱེས་སྲོག་ལ་མཚོན་རྣོན་བྱིན། །
ཁྲིམས་སོ་བྱང་སྔགས་ཀྱི་འོད་རྒྱུན་གྱིས། །
སྐུ་ཙན་དན་དྲི་བཟང་ལེགས་འཐུལ་བས། །
གདོན་སེམས་སུ་འབྱམས་པའི་བོང་བུའི་ཁྱུས། །
ཕྱིས་འགྱོད་པའི་ཆོ་ངེ་ཀུན་ལ་འུར། །
འདོན་ཆོས་སྤྱོད་ཆོ་ག་བྱང་ཙམ་གྱིས། །
ཀློག་མཁས་པའི་རྒྱལ་ས་ཟིན་འདོད་ན། །
ལྗགས་གཡོ་བ་ཙམ་གྱིས་རྒྱལ་བའི་བཀའ། །
བཀླགས་ཚད་མར་གྲུབ་པས་ཅི་ཞིག་བྱ། ། །
གཞུང་བཀའ་པོད་དོན་སྤྱི་རྟོགས་ཙམ་གྱིས། །
དབྱིངས་སྟོང་ཉིད་ངེས་དོན་རྙེད་གྱུར་ན། །
བཀའ་མདོ་སྔགས་སྦྱངས་པས་དཔྱིས་ཕྱིན་པའི། །
ཁྱོད་མཁས་པའི་རྟོགས་བྱ་གང་དུ་ཅི། །
རྟེན་སྐྱབས་གསུམ་རི་མོ་རེ་རེས་ཀྱང༌། །
ལས་མཚམས་མེད་སྡིག་ལྟུང་བསུབས་གྱུར་ན། །
རྗེ་ཚེ་འཛིན་གསེར་སྦྱངས་ལྷུན་པོ་ཡིས། །
ལྷ་དགའ་ལྡན་ཞིང་མཆོག་ཅིས་མི་བསྐྲུན། །
85



གཙང་གསུམ་རླབས་ཀྱིཟེགས་མ།
བརྟག་རྨི་ལྟས་ལྷ་ཡི་གཟིགས་སྣང་དུ། །
ཡིད་འཁྲུལ་བའི་བློ་ཡིས་རྟོགས་གྱུར་ན། །
སྐྱབས་འཇམ་དཔལ་སྙིང་བོས་དུས་གཏན་དུ། །
ཞལ་འཛུམ་གྱིས་བསྟན་པར་ཇི་ལྟར་འགྲེལ། །
གཟུགས་རྡོས་བཅས་འདམ་གྱི་པདྨོ་ཡང་། །
ཚོགས་སྦྲང་རྩི་གསོག་པའི་རྒྱུར་འགྱུར་ན། །
ཚེམས་དབུ་སྐར་རིང་བསྲེལ་ཟེའུ་འབྲུ་ཅན། །
གདུང་ཨུ་དུམ་ཝ་རར་ཅིས་མི་མཆོད། །
ཐུགས་གསང་བའི་སྙན་བརྒྱུད་འོ་མ་དཀར། །
འབངས་དད་གསུམ་ལྕེ་ཡིས་ལེགས་རོལ་པས། །
གཤིས་དུས་ངན་སྒོ་གསུམ་གྱོང་བོ་ཡང་། །
སྣུམ་བྱིན་རླབས་གཤེར་གྱི་སྣང་བ་བརྟས། །
དོན་དེ་ཕྱིར་ལུང་རིགས་ཚད་མ་ཡིས། །
མགོན་ཁྱོད་ཀྱི་རྣམ་ཐར་ལེགས་དཔྱད་ན། །
ལྗོངས་འདི་རུ་མ་ཧཱ་པཎྜི་ཏའི། །
མཚན་སྙན་གྲགས་གདགས་གཞི་ཁྱོད་ལས་དབེན། །
ཞེས་བསིལ་ལྗོངས་ལུང་རིགས་སྨྲ་བའི་མ་ཧཱ་པཎྜི་ཏ་ཆེན་མོ༧མཚན་བརྗོད་་་
པར་དཀའ་བ་ཁྱབ་བདག་རྡོ་རྗེ་འཆང༧རྗེ་བཙུན་བྱམས་པ་ཐུབ་བསྟན་དགེ་་་་་་
|



བསྟོདསྨོན་ཚངས་སྲས་དགྱེསགླུ།
ས་
ལེགས་རྒྱ་མཚོ་རིན་པོ་ཆེ་མཆོག་དགོངས་པ་གཞན་དོན་དུ་གཤེགས་པར་སྐྱོ་་་་་་་
གདུང་ཚད་མེད་སྐྱེས་ཤིང་། རྗེ་ཨ་སྐུ་བློ་བཟང་ལུང་རིགས་རྒྱ་མཚོས་བཀས་་་་་་་
བསྐུལ་ཇི་བཞིན་དགོས་དབང་དུ་མ་དང་བཅས་གོ་བདེ་བའི་སྙན་མགུར་གྱི་ལམ་་་
ནས་སྒ་ཡུལ་སྐྱེ་རྒུ་གླིང་དེར་རྗེས་དྲན་གྱི་ཆེད་དུ་སྨྲས་པའོ། །



གཙང་གསུམ་རླབས་ཀྱི་ཟེགས་མ།
བཀའ་དྲིན་མཚུངས་མེད་ཨ་ཕའི་གཤིས་བཟང་
ལ་བསྟོད་པ་དྲན་པའི་གསལ་འདེབས་ཞེས་
བྱ་བ་བཞུགས་སོ། །
མཚམས་སྤྲིན་བུ་མོའི་ལུས་ཀྱི་འཁྲི་ཤིང་རྟ་བདུན་
གཞོན་ནུས་འཁྱུད་པའམ། །
ལི་ཁྲིའི་ཆུ་གསེར་གུར་ཀུམ་གསར་བའི་མཚར་སྡུག་
ལང་ཚོ་ངོམ་པ་བཞིན། །
ཡིད་འོང་དམར་སེར་དྲ་བས་ལེགས་མཛེས་རྒྱལ་ཀུན་
ཡེ་ཤེས་སྣང་བ་ཅན། །
བརྟན་པའི་འཁོར་ལོ་སྲིད་པའི་མིག་དེས་དེ་རིང་
བདག་ཡིད་པད་དཀར་སྐྱོངས། །
ཀུན་རྟོག་སྤྲིན་གྱིས་གདོད་ནས་དག་པའི་བདེ་ཆེན་
ཡངས་པའི་སྔོ་བསངས་མར། །
དཀར་གསལ་ཞལ་ཁྱིམ་ཐིག་ལེ་རྒྱས་པའི་འཕྲིན་ལས་
88



བསྟོད་སྨོན་ཚངས་སྲས་དགྱེས་གླུ།
པ་
，
བསིལ་བའི་འཛུམ་ཟེར་གྱིས། །
དགའ་བ་འབུམ་གྱི་ཟེའུ་འབྲུ་སྦྲུམ་པའི་བདག་ལུས་
ཀུན་ད་དགོད་དང་ལྷན། །
ལོངས་སྤྱོད་སྦྲང་རྩི་རྒྱ་མཚོ་སྤེལ་བའི་ཨ་ཕ་
ཟླ་བ་གཞོན་ནུ་དྲན། །
ལེགས་མཛད་བྱེ་བས་མངོན་པར་རབ་མཐོ་མི་གཡོ་
རང་རྒྱུད་བརྟན་ཅིང་བརླིང་། །
ཐབས་ཤེས་ཉི་ཟླའི་རྣ་ཆ་ལེགས་འཕྱང་དད་གསུམ་
སྤྲིན་དཀར་ཏོག་གིས་མཛེས། །
ཡོན་ཏན་འབྲས་བུ་ཁུར་གྱིས་ལྕི་བའི་ཁྲེལ་ཡོད་
ནགས་ཀྱི་ཤམ་བུ་བཀྲ། །
མཛའ་མཐུན་དལ་འགྲོའི་འོག་པག་འཆང་བའི་ཨ་ཕ་
ས་འཛིན་ལྷུན་པོ་དྲན། །
ཡ་རབས་སྤྱོད་པའི་རྩ་བ་ལེགས་བརྟན་སྙིང་རྗེ་
ཡལ་འདབ་ཕྱོགས་སུ་བརྐྱངས། །
ལྷག་བསམ་སྡུག་པའི་མེ་ཏོག་ཆུན་པོའི་གདམས་ངག་
དྲི་བསུང་ཀུན་ཏུ་འཐུལ། །
ཀུན་ཡིད་བུང་བ་དབང་མེད་འཁོར་ཞིང་དར་དིར་
89



གཙང་གསུམ་རླབས་ཀྱི་ཟེགས་མ།
དབྱངས་ཀྱི་རྫ་རྔ་འཁྲོལ། །
ཕན་བདེ་གྲིབ་བསིལ་འགོག་མེད་སྩོལ་བའི་ཨ་ཕ་
ཙན་དན་ལྗོན་བཟང་དྲན། །
ཁྱད་པར་བསོད་ནམས་མར་གྱི་ཉིང་ཁུ་ལུས་བཟང་
གསེར་གྱི་མཆོད་ཀོང་ལྟེམས། །
གཏོང་ཕོད་སྲིང་བལ་སྡོང་བུ་སྣུམ་པོས་སྲེད་ལྡན་
ཡིད་ཀྱི་གུར་ཁྱིམ་འདེགས། །
གཞན་ཕན་འོད་ཀྱི་རྩེ་མོ་ཟླུམ་ཞིང་མི་ཚེའི་
དྲོད་ཁོལ་བླ་ལྷག་སྦྱིན། །
དུ ཁའི་མུན་སྟུག་རབ་ཏུ་མཐར་བྱེད་ཨ་ཕ་
སྣང་གསལ་སྒྲོན་མེ་དྲན། །
འོན་ཀྱང་མ་རིག་འབྱུང་བཞི་མཁའ་ལ་འཆི་རྐྱེན་
ན་བུན་རབ་གཏིབས་ཤིང་། །
མི་ཟད་རྡོ་རྗེའི་ཟེགས་མ་འཕྲོ་བའི་ནད་གདོན་
དྲི་ཡི་ཤིང་རྟ་དེས། །
བྱམས་བརྩེ་དབང་གཞུ་གུར་གྱིས་མཛེས་པའི་ཐུགས་རྗེ་
འོད་སྣང་འགགས་པའི་མོད། །
དུས་ཆོས་ནུབ་རི་ཕྲག་ལ་དྲངས་པའི་ཨ་ཕ་



བསྟོདསྨོན་ཚངས་སྲས་དགྱེས་གླུ།
ཉིན་བྱེད་དབང་བོ་དྲན། །
དེ་ལྟར་བསྔགས་འོས་དོན་གྱིས་དཀར་བའི་ངོ་མཚར་
རི་དྭགས་མཚན་མ་ཅན། །
རིང་ནས་མི་རྟག་མཁའ་ལ་རྩེན་ཀྱང་གཞལ་དཀའི་
དྲིན་གྱི་བསིལ་ཟེར་འོད། །
ཅི་དགར་འཐུང་བའི་བདག་ཡིད་ས་དགའི་དྲན་གདུང་
འདབ་མ་རྒོད་པ་ན། །
རྗེས་ཆགས་བུང་བའི་ངག་གི་རི་དྭགས་མགྲིན་པའི་
རྒྱ་ལས་དབང་མེད་གྲོལ། །
ཞེས་ཡུལ་དགེ་རྒྱས་ཕྱོགས་སུ་ཡབ་ལུག་རུ་མཚེས་དཀར་དང་ཡུམ་དམར་་་་་
བཟའ་ཅོ་ཡག་གཉིས་ལྷན་དུ་འདུས་པའི་རིགས་སུ་སྐྱེས་པའི་ཁྱེའུ་ཞིག་ལ་གནས་་་་་་
མདོ་དགོན་ཆེན་གྱི་གཅོད་རྒན་པདྨ་བདུད་འདུལ་མཆོག་གི་སྐྱེ་སྲིད་དུ་གཅོད་བླ་ལྔ་
བས་ཞལ་གྱིས་བཞེས་ཤིང་མཚན་ལ་པདྨ་རྣམ་རྒྱལ་ཅེས་གསོལ་བ་དང་། དགེ་རྒྱས་
བཀྲ་ཤིས་ལྷ་ཕུགས་ཀྱི་བསྟན་བདག་བླ་མ་ཡང་སྲིད་བློ་བཟང་ཐབས་མཁས་རྒྱ་་་་
མཚོས་མིང་གཞན་ལ་ཕུར་བུ་ལྷ་རྒྱལ་ཞེས་གནང་བར་གྲགས་པའི་དྲིན་ཆེན་ཨ་་་་
ཕའི་གཤིས་བཟང་ལ་བསྟོད་པའི་སྙན་ངག་ཚན་པ་འདི་ཕ་མའི་དྲིན་ཅུང་ཟད་་་་་
ཤེས་པའི་གཅེས་ཕྲུག་གང་དེས་ལྷག་བསམ་རྣམ་པར་དག་པས་སྦྱར་བའོ། །



གཙང་གསུམ་རླབས་ཀྱི་ཟེགས་མ།
ཨ་མ།
—དྲིན་ཅན་མ་ཡུམ་དགུང་གྲངས་བརྒྱད་ཅུར་ཕེབས་པའི་རྟེན་འབྲེལ་དུ།
ཨ་ལགས་འདྲ་བས་དཀའ་བ་སྤྱད། །
ཨ་ཕ་ལས་ལྷག་བསམ་དཀར་འཆང་། །
ཨ་ཅག་མ་ལྟར་ཚང་མར་བྱམས། །
ཨ་མ་དམ་པ་ནམ་ཡང་དྲན། །
ཧ་ཤང་ལྟ་བ་སྤངས་ནས་ཀྱང་། །
ཧ་སག་བྱ་བས་མ་བསླད་པར། །
ཧ་ཅང་དད་པས་བསྟན་པ་ལ། །
ཧ་ལཱ་ཧ་ལཱ་རྐྱང་བར་བཟླས། །
ས་ར་ཧ་ལ་དད་པ་དང་། །
སཱཙྪ་བཏབ་ལ་བྱང་བའམ། །
ས་ཟླར་ལྷག་པར་སྦྱངས་དང་བཅས། །
92



བསྟོདསྨོན་ཚངས་སྲས་དགྱེས་གླུ།
ས་གླང་བགྲང་བྱར་བསགས་པ་མང་། །
ཤ་ལན་གཞན་ལ་མ་བསབས་པར། །
ཤ་ཚ་ཡང་དག་ལྡན་པ་དང་། །
ཤ་ཆང་འཚལ་བ་རྣམ་སྤངས་ནས། །
ཤ་ལག་བཟང་ལ་ནམ་ཡང་བྱམས། །
ལ་ཐག་འགྱངས་པ་གང་ལྟར་ཡང་། །
ལ་གཞས་སྒྲ་དབྱངས་སྙན་པ་དང་། །
ལ་སྒྲ་དག་ལ་མ་བྱང་ཡང་། །
ལ་རྒྱུ་བཙལ་ལ་ངལ་བར་བྱས། །
ར་བ་གངས་དཀར་ཁྱམས་ནང་ན། །
ར་མ་རྒྱ་རྒྱས་ལས་ཀ་བྱས། །
ར་ས་མཚན་སྙན་ལྡན་པ་ལ། །
ར་རྒན་བྲག་ལྟར་ལན་མང་མཇལ། །
ཡ་མཐའ་ལས་བཟང་བསགས་པས་ན། །
ཡ་མཚན་གྲགས་པ་ཧ་ཅང་མང་། །
ཡ་རབས་ཡང་དག་ལྡན་པས་ཀྱང་། །
ཡ་ཟླ་བྲལ་བར་ཨ་མ་ལགས། །
འ་འ་སྡར་སྐད་མ་གྲག་པར། །
o3



གཙང་གསུམ་རླབས་ཀྱིཟེགས་མ།
འ་མཐའ་བཀླགས་འདྲས་སྙན་པ་དང་། །
འ་ཞས་དམག་ལ་འཐབ་པ་ལྟར། ། །
འ་ཅག་ལས་ལ་ནམ་ཡང་འབད ། །
ཟ་བབས་རྒྱན་ཆ་མ་ལྡན་ཡང་། །
ཟ་མ་བསགས་པར་མང་བ་དང་། །
ཟ་རྒྱན་བཞག་པ་རྣམ་སྤངས་ནས། །
ཟ་ཕ་ལགས་ལ་གང་ཕན་བྱས། །
ཞ་ནད་ན་ཚ་མ་མངའ་ཡང་། །
ཞ་ཆག་ལས་ངན་འཕྲད་པ་ལྟར། །
ཞ་ཞ་ངང་ནས་ཐམས་ཅད་ལ། །
ཞྭ་ལྟར་འཚལ་བར་ཡ་མཚན་ལྡན། །
ཝ་ཏ་སྨན་ལ་བཟང་ཆ་དང་། །
ཝ་ཞྭ་རྒྱུན་ལ་ཡག་ཆ་ལྟར། །
ཝ་སྐད་གྲག་པ་མ་མངའ་བས། །
ཝ་རྒྱ་འཆང་བ་ཚང་མས་བསྔགས། །
ཛ་གད་རྫས་ངན་མ་བསགས་པར། །
ཛ་རག་གཙང་མར་དགའ་བ་དང༌། །
ཛ་དྲག་འཚལ་བ་རབ་སྤངས་ནས། །



བསྟོདསྨོན་ཚངས་སྲས་དགྱེསགླུ།
ཛ་ཡར་དད་ལ་གཟབ་ནན་བྱས། །
ཚ་གྲང་ངལ་བ་ཁྱད་བསད་ནས། །
ཚ་ཚ་གྲངས་མང་བཏབ་པ་དང༌། །
ཚ་ཁང་གཙང་མར་དགའ་བ་བཅས། །
ཚ་ནན་ལས་ལ་ཁྱད་པར་འཕགས། །
ཙ་རས་ཆད་པ་མ་བྱས་ཀྱང་། །
ཙ་མ་ར་ལྟར་དཀའ་སྤྱད་ལྡན། །
ཙ་ཏ་ཀཱ་ལྟར་རབ་འབད་པས། །
ཙ་རྟགས་འཕགས་ལྟར་ཁྱད་པར་མང་། །
མ་རྒན་རྣམས་ལ་བསམ་པ་དང་། །
མ་རབས་ལས་དང་བྲལ་བ་དང་། །
མ་དད་པ་བཅས་རྣམ་སྤངས་ནས། །
མ་སྨད་རྣམ་ཐར་བདག་ལ་བསྟན། །
བ་གམ་ཅན་ལ་མ་འཕྲད་ཀྱང་། །
བ་ཐགས་འདྲ་བར་ལས་ཀ་བྱས། །
བ་མར་བཙགས་ལ་རབ་འབད་པས། །
བ་དན་བཏགས་ལྟར་སྙན་པ་རྒྱས། །
ཕ་ལམ་ལྟར་བརྟན་དྲན་པ་གསལ། །
95



གཙང་གསུམ་རླབས་ཀྱི་ཟེགས་མ།
ཕ་འབབ་རབ་ལྟར་མན་ངག་མང་། །
ཕ་ཡག་རྩ་བ་རྒྱས་པ་ལྟར། ། །
ཕ་ཚན་དག་ལ་ནམ་ཡང་ལྷག །
པ་ཆར་སྤྲས་པ་མ་མངའ་ཡང་། །
པ་སངས་ལྟར་དཀར་ལྷག་བསམ་ངང་། །
པ་ཕར་རྟག་པར་མཛའ་བ་དང་། །
པ་ཏྲ་འདྲ་བས་གཞན་ལ་རངས། །
ན་བཟའ་མནབ་ཆས་ཞན་པ་དང་། །
ན་ཚས་མནར་བ་གང་མྱངས་ཀྱང་། །
ན་ཟླ་ཡང་ཡང་དྲན་པ་ལས། །
ན་རཿ གཞན་ལ་ཆགས་པ་བྲལ། །
ད་ལྟ་བསགས་པ་མང་ན་ཡང་། །
ད་ནས་སྤྱད་པ་མ་བྱས་པར། །
ད་ནང་བཙས་མ་ཐག་པ་ལ། །
ད་ར་ལས་ལྷག་ཟས་གཙང་བསྩལ། །
ཐ་མ་ཁ་ལ་མ་མྱངས་པར། །
ཐ་ཤལ་བྱ་བ་རྣམ་སྤངས་ནས། །
ཐ་སྙད་ཙམ་ལ་ནན་ཏན་བྱས། །
96



བསྟོདསྨོན་ཚངས་སྲས་དགྱེས་གླུ།
ཐ་ཆད་ལས་ཀ་ནམ་ཡང་སྤངས། །
ཏ་ཐཱ་ག་ཏར་མཇལ་བ་དང་། །
ཏ་ལ་ལ་གྲངས་བསྟར་བའམ། །
ཏཱ་ར་ངག་ནས་བཟླས་པ་བཅས། །
ཏ་ཡས་ཐར་ལམ་བཙལ་ནས་གདའ། །
ཉ་མ་ངན་པས་མ་བསླད་ན། །
ཉ་སྦལ་ཟ་བར་ག་ལ་བྱང་། །
ཉ་ག་འཇལ་ལ་དྲང་དང་བཅས། །
ཉ་རྒྱས་ཟླ་ལྟར་མཛད་བཟང་རྒྱས། །
ཇ་དཀར་མངར་ལ་མ་ཆགས་པར། །
ཇ་ཁང་ལས་ལ་ངལ་བས་ན། །
ཇ་དམ་དྭངས་མ་བཤམས་པ་ལྟར། །
ཇ་མ་ནང་ནས་ཨ་མ་བཟང་། །
ཆ་ཚང་གནས་ལ་མ་བསླབས་ཀྱང་། །
ཆ་མཉམ་ལས་ལ་ཧ་ཅང་དགའ། །
ཆ་ཤས་ཅན་ལྟར་མ་མ་ལ། །
ཆ་རབ་འཚལ་བས་བསྔགས་པར་བྱ། །
ཅ་ག་ཐབས་མང་འཚལ་བ་དང་། །



གཙང་གསུམ་རླབས་ཀྱི་ཟེགས་མ།
ཅ་ལག་བསགས་པ་མང་ན་ཡང་། །
ཅ་སྒྲ་གང་ཡང་མ་གྲགས་པར། །
ཅ་པ་ཚང་ལྟར་གྲལ་ལ་གནས། །
ང་རང་བསམ་པར་གཏན་སྤངས་ནས། །
ང་རྒྱལ་སྡང་བ་མ་འཚལ་བར། །
ང་ར་ལས་རྣམས་ཟད་ནས་ཀྱང་། །
་ང་ཅག་ཡང་དག་ལམ་ལ་དྲངས། །
ག་ལ་གནས་ན་ཐར་བར་བསམ། །
ག་ས་གང་ན་མན་ངག་གདམས། །
ག་ཛ་དན་ལྟར་ཕན་འབྲས་མང་། །
ག་ཤལ་རྒྱུན་འདྲས་རང་མདངས་གསལ། །
ཁ་ངན་གཏམ་འཆལ་མ་སྨྲས་པར། །
ཁ་སྐད་གཙང་མར་བཤད་པ་དང་། །
ཁ་ཏ་བསླབ་བྱ་བརྒྱ་ཕྲག་ལས། །
ཁ་སང་བྱ་བ་ཚང་མ་གསན། །
ཀ་ནས་རྣམ་དག་མ་མ་གང་། །
ཀ་མ་ལ་ལྟར་དྭངས་གཙང་ལྡན། །
ཀ་བཤད་བསྔགས་པ་དང་ལྡན་པས། །



བསྟོད་སྨོན་ཚངས་སྲས་དགྱེས་གླུ།
ཀཱ་ཡ་རྟག་པར་གནས་པར་འཚལ། །
ཞེས་ཡུལ་ལྷ་དམ་པ་སྒ་ཇོ་བོ་སྐྱོགས་ཆེན་གདོང་རྭའི་མདུན་ན་ཆགས་པའི་་་
དཔལ་ནཱ་ལེནྡྲ་གཉིས་པར་འབོད་པའི་དཔལ་ལྡན་ཟིལ་དཀར་རང་ལུགས་རབ་་་་
བརྟན་དགོན་པའི་ཡོན་བདག་ལྷག་བསམ་ཅན་གྲོལ་ཤིས་བློ་ལྡན་དང༌། རག་་་་་
བཟའ་འཇིགས་སྐྱིད་གཉིས་ཀྱི་རིགས་སུ་སྐྱེས་པའི་སྐྱེད་ཡུམ་དམ་པ་གྲོལ་བཟའ་་་
སྒྲོལ་མ་པདྨའི་མཛངས་མའི་ཡོན་ཏན་གྱི་ཆེ་བ་བརྗོད་པའི་དབྱངས་ཨ་ངེས་པའི་་་
སྙན་ངག་ཅིག་འབྲི་དགོས་པར་ནུ་བོ་ངག་དབང་ཤེས་རབ་དང་ཤེས་རབ་ཉི་མ།
སྲིང་མོ་གདུགས་དཀར་ཚེ་འཚོ་གསུམ་ནས་ཡང་ཡང་བསྐུལ་ངོར། ཡུལ་འབྲི་ཀླུང་
སྔོན་མོའི་གཡོན་འགྲམ་དུ་སྐྱེས་པའི་ཁམས་པའི་ཕོ་རྒོད་དེས་བྲིས་པ་འདིས་ཀྱང་
སེམས་ཅན་ཀུན་གྱི་ཨ་མའི་དྲིན་ལན་ཡོངས་སུ་འཇལ་བའི་རྒྱུར་གྱུར་ཅིག །
o9



གནས་བསྟོད་མུ་ཏིག་ཕྲེང་མཛེས།



གནས་བསྟོད་མུ་ཏིག་ཕྲེང་མཛེས།
སྒ་ཇོ་བོ་སྒྱོགས་ཆེན་གདོང་རྭའི་གནས་བསྟོད་ཚངས་
པའི་སྒྲ་དབྱངས་ཞེས་བྱ་བ་བཞུགས་སོ། །
བྱུ་རུ་མེ་ལྕེ་འབར་བའི་གཞལ་ཡས་ན། །
དབང་སྔོན་རྦ་རླབས་འཁྲུགས་པའི་གཟི་བརྗིད་སྟོང་། །
དཀར་དམར་གློག་ཞགས་འབུམ་གྱི་རྩེ་དགའ་ཡིས། །
ཡོངས་སུ་འཁྱུད་པའི་གསང་བདག་ཁྱོད་ལ་བསྟོད། །
འཛམ་གླིང་ནོར་འཛིན་ཡངས་པའི་གཙུག་ཏོར་དུ། །
རྩི་ཤིང་སྨན་གྱི་གཟབ་མཆོར་ལེགས་སྤྲས་ཤིང་། །
གངས་དཀར་ཅོད་པན་སྟོང་གིས་མཛེས་པ་ཅན། །
ཇོ་བོ་ཞལ་དཀར་ལྷུན་པོ་ཁྱོད་ལ་བསྟོད། །
གདོད་ནས་སངས་རྒྱས་རབས་བདུན་སྤྱན་སྔ་རུ། །
བཀའ་གཉན་བསྟན་པ་བསྲུང་བར་ཞལ་བཞེས་པའི། །
འབྲོག་གནས་མཆེད་ལྔ་ལྷ་ཡི་དགེ་བསྙེན་ཚུལ། །
103



གཙང་གསུམ་རླབས་ཀྱི་ཟེགས་མ།
----
-
དཀར་ཕྱོགས་དགྲ་ལྷའི་རྒྱལ་པོ་ཁྱོད་ལ་བསྟོད། །
རྣམ་དག་ཆོས་དབྱིངས་ངང་ལས་མ་གཡོས་ཀྱང་། །
རྣམ་གནོན་ཁྲོ་བོའི་སྒེག་ཉམས་སྣ་ཚོགས་ཀྱིས། །
རྣམ་མང་བདུད་དགྲ་འདུལ་ལ་ཆེས་དཔའ་བའི། །
རྣམ་འདྲེན་ས་བཅུ་དབང་ཕྱུག་ཁྱོད་ལ་བསྟོད། །
ཐུབ་དབང་མཚོ་སྐྱེས་རྡོ་རྗེ་རལ་བ་ཅན། །
བཀའ་བསྒོས་དམ་བཅའི་ཚུལ་ལས་མ་གཡེལ་བར། །
རྒྱལ་བསྟན་ཕྱོགས་མཐར་སྤེལ་བའི་འཕྲིན་ལས་ཅན། །
མགུར་ལྷ་བཅུ་གསུམ་གཉན་པོ་ཁྱོད་ལ་བསྟོད། །
བསྟན་པའི་རུ་དར་བཤད་སྒྲུབ་མཁའ་ན་འཕྱར། །
བདུད་ཀྱི་རུ་མཚོན་དུག་ལྔའི་འདམ་ན་བསྙིལ། །
སྙིགས་དུས་འགྲོ་བ་སྐྱོང་བའི་དམ་བཅའ་བརྟན། ། ་
གཉན་ཆེན་སྡེ་བཞིའི་མགོན་པོ་ཁྱོད་ལ་བསྟོད། །
འཁོར་གསུམ་རྣམ་དག་ཐུགས་ཀྱི་ཀློང་དཀྱིལ་ན། །
གསང་གསུམ་རྒྱ་མཚོའི་རླབས་སྔོན་རབ་རྩེན་ཅིང་། །
ཁམས་གསུམ་སྲོག་གི་གཤེད་མ་ཆུ་སྲིན་དཔུང་། །
དུག་གསུམ་གླིང་ནས་འཇོམས་མཛད་ཁྱོད་ལ་བསྟོད། །
སྲེད་སྤོང་རྡོ་རྗེ་སྐྱོགས་ཆེན་གདོང་རྭ་དང་། །
104



གནས་བསྟོད་མུ་ཏིག་ཕྲེང་མཛེས།
དབང་ཆེན་ཀུན་གྲགས་འབྲི་ཆེན་རྡང་ངུ་སོགས། །
མིང་བརྒྱ་མཚན་སྟོང་ལྷ་ཡི་ཆོ་འཕྲུལ་གྱིས། །
དམ་ལྡན་བུ་བཞིན་སྐྱོང་མཛད་ཁྱོད་ལ་བསྟོད། །
སྣོད་ལ་འབྱུང་བཞི་གཡང་གི་མཛེས་རིས་བཀྲ། །
བཅུད་དུ་ལྷ་མི་འགྲོ་བའི་ལོངས་སྤྱོད་ཕྱུག །
སྲིད་པའི་ལྷ་དགུར་གྲགས་པའི་དཔལ་ཡོན་ཅན། །
ཕྱོགས་སྐྱོང་སེམས་དཔའ་ཆེན་པོ་ཁྱོད་ལ་བསྟོད། །
རྡོ་རྗེ་རིན་ཆེན་གཏེར་ལ་དབང་འབྱོར་ཞིང་། །
མཆོག་ཐུན་དངོས་གྲུབ་ཆར་བཞིན་རྩོལ་བ་ཡི། །
ནོར་ལྷ་སྟོང་གི་ཕྱྭ་གཡང་སྤུངས་པའི་མཛོད། །
འདོད་འཇོ་ནོར་བུ་ཆེན་པོ་ཁྱོད་ལ་བསྟོད། །
ཐབ་ལྷ་གདོང་ཕྲོམ་ཟིལ་དཀར་སྟག་རྩེ་དང་། །
སུམ་རོང་སྟག་རྩེ་ལས་མཁན་རི་ཁྱིམ་སོགས། །
ཕྱོགས་བཞི་གནོད་སྦྱིན་རལ་བའི་གདན་སྟེང་དུ། །
ཞབས་སེན་རེ་ཁཱས་མཛེས་པ་ཁྱོད་ལ་བསྟོད། །
མཐོན་ཀ་ཞུན་མའི་མདངས་ཀྱི་རྟ་མཆོག་གི །
སྣ་ཚོགས་རིན་ཆེན་རྒྱུན་གྱི་གོང་རོལ་ན། ། །
གནམ་ལྕགས་རལ་གྲི་སྦྲང་རྩི་བུམ་པ་འཛིན། །
105



གཙང་གསུམ་རླབས་ཀྱི་ཟེགས་མ།
སྡེ་བརྒྱད་འཁོར་གྱི་གཙོ་བོ་ཁྱོད་ལ་བསྟོད། །
ལྕགས་ཀྱི་བྱ་ཁྲ་འཕུར་ལྡིང་གར་གྱིས་རྩེན། །
རི་བཀྲ་སྟག་མོ་གླལ་བའི་སྒྲ་ཡིས་འུར། །
དུང་གི་ལྷ་གཡག་ངར་ཆེན་དགུང་ན་གྲག །
གསང་གསུམ་སྒྱུ་འཕྲུལ་མངའ་བདག་ཁྱོད་ལ་བསྟོད། །
འོད་དཀར་འོད་དམར་སྟག་རྩེ་རྣམ་གསུམ་དང་། །
དབུ་སེ་མུ་ནེ་སྨན་ཆེན་རྫོང་ཡིག་སོགས། །
ཡ་མཚན་རྟོགས་བརྗོད་གཏམ་གྱིས་སྙན་པ་ཅན། །
འབྲོག་གནས་དཔའ་བོ་ཆེན་པོ་ཁྱོད་ལ་བསྟོད། །
ཟབ་ཟབ་རྩ་ཐིག་རླུང་གི་འགྲོ་འོང་ཀུན། །
ཟླུམ་ཟླུམ་གསང་གསུམ་དཀྱིལ་འཁོར་མངོན་འཇུག་པའི། །
དབེན་དབེན་གཡའ་རྫའི་རི་ཁྲོད་ཉམས་དགའ་བར། །
བརྗིད་བརྗིད་སྔགས་པ་བདུན་ལྡན་ཁྱོད་ལ་བསྟོད། །
སྣང་སྲིད་གཟུགས་ཀྱི་ངོ་མཚར་ཡོད་རྒུ་ཡང་། །
རིན་ཆེན་ཕུང་པོར་སྐྲུན་པའི་འཕྲུལ་རྩལ་གྱིས། །
སྐྱེ་དགུའི་མིག་ལ་སིམ་པའི་དཔལ་སྟེར་བའི། །
བཟོ་ཆེན་བདུན་གྱི་དཔོན་པོ་ཁྱོད་ལ་བསྟོད། །
རིགས་དྲུག་སྒྲིབ་གཉིས་མུན་པའི་གཡུལ་ས་རུ། །
106



གནས་བསྟོད་མུ་ཏིག་ཕྲེང་མཛེས།
ཞི་ལྷག་གོ་ཆ་བཙན་པོའི་དཔལ་སྟེར་ཞིང་། །
རྣམ་མཁྱེན་རྡོ་རྗེ་བསྣོལ་མའི་ཁྲི་བརྩེགས་པའི། །
མགར་བ་བདུན་གྱི་སྙིང་བོ་ཁྱོད་ལ་བསྟོད། །
འཁོར་བ་འཇའ་ཚོན་རི་མོའི་སྣང་བརྙན་ཀུན། །
མྱང་འདས་ཆོས་ཀྱི་དབྱིངས་ལ་མཉམ་བསྲེས་ཤིང་། །
ཆུ་དང་ཆུ་རླབས་ཇི་བཞིན་མི་ཕྱེད་པའི། །
བླུག་པ་བདུན་གྱི་སྣ་འདྲེན་ཁྱོད་ལ་བསྟོད། །
རིམ་དགུ་ཤེལ་དཀར་སྤུངས་པའི་ལྷུན་པོ་ལ། །
རྒྱུད་བཞི་ལྷ་ཚོགས་མཚམས་སྤྲིན་འདུ་འགོད་ཅན། །
ཚོགས་དང་ཞིང་གི་བཀོད་པ་འབྱམས་སུ་ཀླས། །
ཡུལ་སྐྱོང་གནས་ཆེན་ཀུན་འདུས་ཁྱོད་ལ་བསྟོད། །
དེ་ལྟར་བསྟོད་པའི་ལེགས་ཚོགས་རྒྱ་མཚོ་ཡིས། །
རྒྱལ་བསྟན་ནོར་འཛིན་བཅུད་བཟང་རྒྱས་པ་དང་། །
འདུས་སྡེ་རྐང་འཐུང་གཡུ་ལོ་རབ་སྨིན་ཅིང་། །
འགྲོ་ཀུན་བདེ་ལེགས་འབྲས་བུས་ཚིམ་གྱུར་ཅིག །
ལྟ་བའི་ཡང་སྙིང་ཀླུ་སྒྲུབ་དགོངས་པ་རྟོགས། །
སྒོམ་པའི་ཡང་སྙིང་ཞི་ལྷག་ཏིང་འཛིན་བསྟེན། །
སྤྱོད་པའི་ཡང་སྙིང་བསླབ་གསུམ་ཉམས་སུ་བཞེས། །
107



གཙང་གསུམ་རླབས་ཀྱི་ཟེགས་མ།
མཁྱེན་བརྩེ་ནུས་པའི་རལ་གྲི་དགུང་ལ་འཕྱར། །
གདོད་ནས་གངས་རིའི་ཀློང་ན་ཡ་མཚན་གྱི། །
གསེར་མདོག་ཅོད་པན་བྱེ་བའི་གཟུགས་བརྙན་འབུམ། །
གཡུང་དྲུང་རིས་སུ་བཀྲ་བའི་བདེན་པ་ལས། །
དགའ་ལྡན་རིང་ལུགས་ཆགས་པའི་ལུང་གིས་སྙན། །
པད་རག་ལྷུན་པོ་སྟོང་གི་གཞལ་ཡས་སུ། །
རྒྱུད་བཞི་དཀྱིལ་འཁོར་ཁྲི་ཡི་ཚོན་རིས་བཀྲ། །
དུང་དང་རྒྱ་གླིང་རང་བྱུང་འབུམ་གྱིས་སྙན། །
ཇོ་བོའི་ལྷ་ཁང་བརྗིད་ཉམས་བྱེ་བས་སྒེག །
ཕྱི་ཚུལ་རྡོ་རྗེ་བྲག་གི་རི་བོ་བརྩེགས། །
ནང་དུ་བདེ་ཆེན་ལོངས་སྤྱོད་བྱུར་བུར་གཏམས། །
དངོས་བཤམས་ཡིད་སྤྲུལ་མཆོད་པའི་སྤྲིན་ཕུང་གིས། །
འཆར་ཀའི་འོད་མདངས་ཡོངས་སུ་སྒྲིབ་པར་བྱེད། །
གནོད་སྦྱིན་ཕོ་བྲང་བཙན་པོའི་ཡང་ཐོག་ན། །
འདབ་ཆགས་གཤོག་ཟུང་བསྐྱོད་པའི་དབང་མེད་ན། །
རྐང་གཉིས་མི་དང་རྐང་བཞི་ཕྱུགས་སོགས་ཀྱི། །
གོམ་པའི་འདེགས་འཇོག་བསྒྱུར་ལ་རང་དབང་ཅི། །
གཡའ་མའི་སྐེ་ལམ་དམར་ཁྲོག་ལ་རིང་ཞེས། །
108



གནས་བསྟོད་མུ་ཏིག་ཕྲེང་མཛེས།
འཇིགས་རུང་གཤིན་རྗེའི་འཕྲང་གི་ཟླར་གྱུར་པའི། །
སྡིག་ལྟུང་གཉེན་པོར་བསྔགས་པའི་སྐོར་ལམ་དེས། །
ཉི་གཞོན་གསར་བའི་འོད་མདངས་ཀུན་ལ་བྱིན། །
ལྔ་བདོའི་གཡུལ་ངོ་ཟློག་ལ་ཆེས་དཔའ་ཞིང་། །
འབྱུང་བཞི་དམག་ཆེན་འཇོམས་པའི་མཐུ་ལྡན་པའི། །
འབྲི་གཉེན་རི་ཁྱིམ་དྲག་པོ་དཔུང་གི་ཚོགས། །
ལྷ་ཆེན་ཚངས་པ་དམག་ལ་ཆས་དང་མཚུངས། །
མུ་སྟེགས་ལ་སོགས་ཀླ་ཀློའི་ལྟ་ངན་གྱི། །
ཝ་སྐྱེས་སྟོང་གི་ཀླད་པ་འགེམས་པའི་ཕྱིར། །
སྒོ་སྲུང་སེང་གེ་འགྱིང་བའི་རྣམ་པ་ཡང་། །
དབུས་འགྱུར་འཆང་གི་དཔལ་དང་ཡང་དག་མཉམ། །
སྐྱེ་དགུ་བློ་ཡི་གདུང་བ་སེལ་སླད་དུ། །
རྦབ་ཆུ་ཟེགས་མ་མཁའ་ནས་འཐོར་བ་ནི། །
དགུང་སྔོན་དབྱིངས་ན་དགུ་ཚིགས་སྐྱ་མོ་ཡི། །
བླ་བྲེ་ཇི་བཞིན་མཛེས་སྡུག་ཡིད་དུ་འོང་། །
ཚོགས་གཉིས་འོ་མའི་མཚོ་ཆེན་བསྲུབས་པ་ལས། །
དོན་གཉིས་མར་གྱི་ཉིང་ཁུ་ལེགས་སྨིན་པའི། །
རིན་ཆེན་གཏེར་གྱིས་གྲུབ་པའི་མར་གྱི་སྒམ། །
109
ཁ་བ



གཙང་གསུམ་རླབས་ཀྱི་ཟེགས་མ།
འདྲེན་བྱེད་ཡུལ་ན་ངོ་མཚར་སྟོང་གིས་མཛེས། །
རྟ་གདོང་མེ་ཡིས་ལན་ཚྭའི་རྒྱ་མཚོ་བཞིན། །
དུག་གསུམ་ནད་ཀྱི་སྲོག་རྩ་འབྱིན་པའི་དཔལ། །
ཐེག་གསུམ་སྨན་གྱི་རྐྱལ་བ་ལྗིད་པོ་ཡིས། །
འགྲོ་བའི་ལུས་སེམས་གདུང་བ་ཡོངས་སུ་འཇོམས། །
ཐབ་ཆེན་ཐོད་པའི་སྣོད་ཀྱི་གཞི་དཀྱིལ་ན། །
སྦྱངས་རྟོགས་སྦར་བའི་ཏིང་འཛིན་ཟས་ཀྱི་བཅུད། །
བདེ་སྟོང་ཉམས་བརྒྱས་ཅི་དགར་རོལ་བའི་གནས། །
གཡུ་ཞུན་ལང་ཚོ་སྟོང་གི་ཁེངས་པ་འཛིན། །
རྩེ་མོར་སྡེར་ཆགས་རྒྱལ་པོའི་གཡུ་རལ་གསིག །
སྐེད་པར་གནའ་གླུ་གཉན་གྱི་ཁྱུ་ཚོགས་གཡོ། །
རི་འདབས་རྐྱང་འབྲོང་མ་བུ་གཟན་ལ་རོལ། །
གནའ་རྫོང་ལྷུན་པོའི་འབྱོར་ཕྱུག་ཀླུ་དང་འདྲ། །
བྱང་སེམས་སྟོང་གི་བློ་གྲོས་འོ་མའི་བཅུད། །
ཐེག་ཆེན་ཆུ་ཡི་གཏེར་དང་རོ་མཉམ་དུ། །
གདུལ་བྱའི་བསོད་ནམས་དཔལ་དུ་འཁྱིལ་བ་གང་། །
སྟོང་ཤོང་ཁ་ཡི་བཀོད་པ་འབྱམས་སུ་ཀླས། །
སྐྱ་རིང་རྭ་དཀར་བྱེ་མ་རབ་ཆད་སོགས། །
110



གནས་བསྟོད་མུ་ཏིག་ཕྲེང་མཛེས།
སྔོན་བྱུང་གཏམ་གྱི་བརྗོད་པ་སྣ་ཚོགས་ཀྱིས། །
བསིལ་ལྗོངས་ལྔ་རིག་ཞིང་གི་བང་མཛོད་དུ། །
སྒྲུང་ལྡེའུ་བོན་གྱི་ནོར་བུས་ཡོངས་སུ་བཀང་། །
ལུས་ཅན་རྒྱ་མཚོའི་ལས་དབང་བརྟག་པའི་སླད། །
སླད་ནས་བྱུང་བའི་ཕྱི་མའི་སྐར་ཁུང་དང་། །
དང་པོར་ཆགས་པའི་བྲག་གི་ཕུག་པ་དག །
དག་པའི་སྣང་བས་མཇལ་ན་ངོ་མཚར་མང་། །
དེ་ལྟར་ལེགས་བརྗོད་བརྗོད་བྱ་ཀུན་གྱི་ཕུལ། །
རྨ་བྱའི་རྣ་བར་བར་སྣང་སྤྲིན་སྒྲ་བཞིན། །
སྡེབ་ལེགས་སྙན་ཚིག་ཚིག་གི་རོལ་མོ་ཡིས། །
ལས་བཞི་འཕྲིན་ལས་ལས་ཀུན་སྒྲུབ་པར་སྐུལ། །
ཞེས་སྒ་ཡུལ་མདོ་སྟོད་དགོན་ཁག་དྲུག་གི་ཡ་གྱལ་དཔལ་ལྡན་ཟིལ་དཀར་་་་་
རང་ལུགས་རབ་བརྟན་དགོན་གྱི་གདན་རབས་དྲུག་པའི་ལས་ཐོག་མཁན་པོ་་་་་་
རིན་ཆེན་འཕྲིན་ལས་མཆོག་ནས། མདོ་རྒྱུད་ལུང་བསྟན་དང་རྟོགས་བརྗོད་ལོ་
རྒྱུས་བཅས་བརྗོད་བྱའི་སྙིང་བོ་ཡོངས་སུ་འདུས་པའི་སྒ་ཇོ་བོའི་གནས་བསྟོད་་་་་་
ཚད་ལྡན་ཞིག་འབྲི་དགོས་པའི་བཀའ་བབ་ཇི་བཞིན་ཙོང་ཁའི་ཡུལ་གྱི་གནའ་་་་
མཁར་ཟི་ལིང་ནས་བྲིས་པ་རྫོགས་སོ། །
111



གཙང་གསུམ་རླབས་ཀྱིཟེགས་མ།
དཔལ་ལྡན་ཟིལ་དཀར་བཤད་སྒྲུབ་དར་རྒྱས་
གླིང་གི་གདན་རབས་ནོར་བུའི་ཕྲེང་བ་
ཞེས་བྱ་བ་བཞུགས་སོ། །
གསང་གསུམ་འོད་ཟེར་དཀར་པོའི་ཆ་རེས་ཀྱང་། །
སྐྱེ་དགུའི་ཚོགས་གཉིས་ཆུ་གཏེར་རྒྱས་བྱེད་ཅིང་། །
མ་རིག་བདུད་སྡེའི་སྲོག་སྙིང་ཟ་མཁས་པའི། །
ཐུབ་དབང་སྨྲ་བའི་ཟླ་བས་དུས་ཀུན་སྐྱོངས། །
མཁྱེན་པས་དྲང་ངེས་གསུང་རབ་རྣམ་པར་ཕྱེད། །
བརྩེ་བས་སྲིད་ཞི་འགྲོ་ལ་མཉམ་པར་གཟིགས། །
ནུས་པས་གཟུང་འཛིན་དགྲ་བོའི་གཡུལ་ལས་རྒྱལ། །
བློ་བཟང་གྲགས་པ་ཚེ་རབས་གཏན་གྱི་སྐྱབས། །
འཆད་པའི་གད་རྒྱངས་གངས་རིའི་ཀློང་དུ་གྲགས། །
རྩོད་པའི་སྡེར་ཁྱིམ་ལྟ་ངན་སྙིང་ན་ནོ། །
112



གནསབསྟོད་མུ་ཏིག་ཕྲེང་མཛེས།
རྩོམ་པའི་གཡུ་རལ་མདོ་དབུས་ཁམས་སུ་བརྗིད། །
ཆོས་རྗེ་གདོང་ལྔའི་དབང་བོ་ཕྱག་གི་ཡུལ། །
འཇམ་དབྱངས་མཁྱེན་རབ་འོད་ཟེར་དཀར་པོའི་མདངས། །
བློ་གྲོས་དཀྱིལ་འཁོར་གཅིག་ཏུ་ཟླུམ་པའི་དཔྱིད། །
ལེགས་བཤད་རིན་ཆེན་སྣང་བའི་མཛོད་འཛིན་པའི། །
རྗེ་བཙུན་བླ་མ་སྙིང་གི་ཐིག་ལེར་བསྟི། །
ཐུབ་བསྟན་མཛེས་པའི་རྒྱན་གཅིག་འཇམ་དབྱངས་དང་། །
ཟབ་གསང་ཆོས་ཀྱི་དབྱིངས་ན་ཉི་མ་ལྟར། །
དགེ་ལྡན་ཡོངས་འདུ་ལྗོན་བཟང་ལེགས་སྐྱེད་པའི། །
རྣམ་པར་རྒྱལ་བའི་སྡེ་ཡིས་ཤིས་པ་སྩོལ། །
བསིལ་ལྗོངས་རྒྱལ་བསྟན་བྱུང་བ་མ་དྲོས་མཚོར། །
ཟིལ་དཀར་གདན་རབས་ནོར་བུ་བརྡལ་བ་གང་། །
ཁོ་བོས་དད་གསུམ་དར་གྱི་སྲད་བུ་ཡིས། །
སྙན་ཚིག་རིན་ཆེན་དོ་ཤལ་སྤེལ་བར་བྱ། །
ལྔ་བདོའི་དུག་མཚོ་བརྡོལ་བའི་མི་མཇེད་ཁམས། །
འཛིན་མའི་ཏོག་ལྟར་འཕགས་པའི་བསིལ་མོ་ལྗོངས། །
རྣམ་འདྲེན་གཞན་གྱིས་བཏང་སྙོམས་མཛད་ལགས་ཀྱང་། །
ཐུབ་པའི་ལུང་གིས་ཡོངས་སུ་བསྔགས་པར་མཛད། །
113



གཙང་གསུམ་རླབས་ཀྱི་ཟེགས་མ།
མདོ་ཁམས་ས་ཡི་ཐིག་ལེ་ཉམས་དགའི་གནས། །
སྒ་ཡུལ་ཀླུང་གསུམ་དཔལ་གྱི་མཛེས་ལྗོངས་སུ། །
ཐུབ་བསྟན་ཡོངས་འདུ་སྐྱེད་ཚལ་སྨིན་འགྱུར་ཞེས། །
རྒྱལ་དང་རྒྱལ་སྲས་པཎ་གྲུབ་གསུང་ལས་བསྙད། །
མཚོ་སྐྱེས་རྒྱལ་བའི་ཐུགས་ཀྱི་བུམ་བཟང་ལས། །
བབས་པའི་ས་དཔྱད་དལ་འགྲོའི་རི་མོ་བཞིན། །
ལྗོངས་ཀུན་ས་ཆུ་དགེ་བའི་མཚན་མ་འབུམ། །
རྒྱ་མཚོའི་གླིང་ན་རིན་ཆེན་མཛོད་ལྟར་སྤུངས། །
ཁྱད་པར་ཡུལ་སྐྱོང་དབང་ཆེན་ཀུན་གྲགས་སོགས། །
སྡེ་བརྒྱད་གར་དུ་རོལ་བའི་རྣམ་པ་ཡང་། །
འོག་མིན་གནས་སུ་མི་བསྐྱོད་རྡོ་རྗེ་ཡི། ། །
གསང་གསུམ་བཀོད་པ་ཇི་བཞིན་ངོ་མཚར་ལྡན། །
གདོད་མའི་བོན་གྱི་སྲིད་པ་གྲོལ་ལུགས་དང་། །
རྒྱལ་བའི་ལུང་གི་སྤྲེལ་དང་བྲག་སྲིན་སོགས། །
ཐ་སྙད་ཚིག་གི་རྗོད་ཚུལ་ཐ་དད་ཀྱང་། །
བྱུང་བ་ཕལ་ཆེར་གཅིག་མཐུན་ཡིན་པར་ངེས། །
ཡ་ཐོག་བོད་ཀྱི་ཤེས་རིག་མེ་ལོང་དུ། །
སྒྲུང་ལྡེའུ་བོན་གྱི་གཟུགས་བརྙན་ཤར་ནའང་། །
114



གནས་བསྟོད་མུ་ཏིག་ཕྲེང་མཛེས།
ནང་བསྟན་ལུང་རིགས་ཚོན་གྱི་རི་མོ་ཡིས། །
ཤེས་བྱའི་ཁ་དོག་ཡོངས་སུ་བསྒྱུར་བར་བྱས། །
གང་ལྟར་འདུ་ཤེས་ཚང་ཚིང་ཀློང་ཡངས་སུ། །
བོན་བན་རིག་གནས་ཡིད་དགའི་ཕྲེང་བསྟར་ཡང་། །
བདེ་གཤེགས་ཐུགས་བསྐྱེད་ཉིན་བྱེད་འོད་སྣང་གིས། །
ཐུབ་བསྟན་པད་དཀར་འདབ་མ་གཅིག་པུར་འཛུམ། །
དུས་རབས་བརྒྱད་པར་གསང་བདག་མི་ཡི་གར། །
ཁྲི་གཙུག་ལྡེ་བཙན་ཞོགས་པའི་སྐྱ་རེངས་ཀྱིས། །
ལྗོངས་འདིར་རྒྱལ་བསྟན་ཉི་མ་གཞོན་ནུ་བསུས། །
སྔ་འགྱུར་སྲོལ་གྱི་འོད་སྣང་རྒྱས་པར་བྱས། །
ཁྲི་མང་སྲང་སོགས་ས་དཔྱད་ལེགས་པའི་སར། །
ཀུན་བཟང་མཆོད་པའི་སྤྲིན་ཕུང་གཡོ་བ་ཡིས། །
ཕྱོགས་སྐྱོང་སྡེ་བརྒྱད་མགྲོན་དུ་བསུས་པ་ནི། །
རྫོགས་ལྡན་དུས་ཀྱི་ཡོ་ལང་དགོད་པ་བཞིན། །
སྐྱེ་ཤི་བར་དོའི་གནས་སྐབས་ཐམས་ཅད་ཀྱང་། །
ཆོས་ལོངས་སྤྲུལ་པའི་ངོ་བོར་སྨིན་པའི་དཔྱིད། །
ཀུན་རིག་བདེ་མཆོག་ལྷ་ཡི་དཀྱིལ་འཁོར་གྱིས། །
དུར་ཁྲོད་རྣལ་འབྱོར་དགའ་བའི་ཚལ་དུ་གྲུབ། །
115



གཙང་གསུམ་རླབས་ཀྱི་ཟེགས་མ།
རིང་ནས་གོམས་པའི་སྲོལ་གྱིས་དར་བྱས་པའི། །
ཡུལ་སྐྱོང་མཆོད་པའི་ཆོ་ག་བརྒྱ་ཕྲག་གིས། །
གནའ་བོའི་དགོན་དུ་དགེ་འདུན་འདུས་པའི་སྡེས། །
བཤད་སྒྲུབ་ལས་ཀྱི་བྱ་བ་སྤེལ་ལ་རིངས། །
འོན་ཏེ་ལོག་སྨོན་སྒྲ་གཅན་ནག་པོ་ཡིས། །
འདུལ་བསྟན་ཉིན་བྱེད་ཀུན་ནས་སྒྲིབ་བྱས་པས། །
ཆོས་རྒྱལ་གདུང་རབས་དུང་གི་ཕྲེང་བ་ཡང་། །
སིལ་བར་ཐོར་བའི་རྐྱེན་ངན་བསྐལ་པར་མནར། །
ཕྱི་དར་ཆོས་ཀྱི་རྫ་རྔ་སྙན་མོ་ཡིས། །
མདོ་དབུས་མཁའ་ལམ་ཀུན་ནས་འགེང་བྱས་པས། །
དུས་རབས་བཅུ་བར་དབང་ཕྱུག་བློ་གྲོས་སོགས། །
མཁས་དང་གྲུབ་པས་རྒྱལ་བསྟན་རྨང་ནས་བསྐྱངས། །
རོང་འབྲོག་སོ་ནམ་དར་བའི་གསེར་ལྡན་གཞིར། །
ཤོག་ཆེན་བཅོ་བརྒྱུད་རྣམ་སྲས་དཔལ་གྱི་དབྱིག །
ཕུན་ཚོགས་རིགས་རུས་སྙན་པའི་གྲགས་པ་བཅས། །
ཡུལ་གྱི་མངའ་ཐང་སྐབས་གསུམ་གནས་ལ་འཕྱ། །
བོད་མི་རུས་ཚན་ཆུ་སྐྱེས་ཡངས་པའི་ཚལ། །
སྒ་མི་གདུང་རྒྱུད་ཟེའུ་འབྲུ་དཀར་པོའི་མདངས། །
116



གནས་བསྟོད་མུ་ཏིག་ཕྲེང་མཛེས།
སྦྲང་རྩིའི་དཔལ་ཆགས་སྐུ་མཆེད་རྣམ་གསུམ་ཞེས། །
གྲགས་གཏམ་ལོ་རྒྱུས་ཁེ་ཆེན་བྲག་ལ་གསལ། །
དུས་རབས་བཅུ་གཉིས་བགྲང་བྱའི་གཞི་དཀྱིལ་ན། །
ས་སྐྱའི་རིང་ལུགས་རྒྱས་པའི་ལེགས་མཛད་ཀྱིས། །
ས་གཞིར་གུར་ཀུམ་ཚོན་གྱིས་ཁ་བསྒྱུར་ཅིང་། །
ལྗོངས་ཡོངས་བཤད་སྒྲུབ་ལས་ཀྱིས་མཛེས་པར་བྱས། །
ལེགས་པ་དོན་ལྡན་བློ་གྲོས་ཀུན་དའི་འདབ། །
ས་པཎ་ག་པུར་དབང་བོས་ལེགས་ཕྱེས་ཏེ། །
ཟིལ་དཀར་རབ་བརྟན་གླིང་གི་བཀོད་པ་འབུམ། །
མདོ་སྟོད་འཛིན་མའི་ཕང་ན་བཀྲ་བར་བྱས། །
ལྟ་བས་འཁོར་འདས་ཆོས་ཀུན་མཉམ་པར་གཟིགས། །
སྒོམ་པས་ཞེན་པ་བཞི་ཡི་རྩ་བ་བཅད། །
སྤྱོད་པས་སྡོམ་གསུམ་ཉམས་ལེན་ཚུལ་བཞིན་བསྟར། །
ལུང་རྟོགས་ཡོན་ཏན་ཡར་ཟླའི་དཔལ་ལ་འགྲན། །
ཚེ་འབར་གཉིས་པ་ལེགས་པ་རྡོ་རྗེ་ཡང་། །
རྨད་བྱུང་ཐུགས་བསྐྱེད་སྐྱ་རེངས་གསར་བ་ཡིས། །
ཡང་སྤྲུལ་ཉི་མ་འབུམ་གྱི་འོད་སྣང་བཅས། །
དད་ལྡན་འདབ་བརྒྱའི་ཚལ་ལ་དཔྱིད་དཔལ་བྱིན། །
117



གཙང་གསུམ་རླབས་ཀྱི་ཟེགས་མ།
གསུམ་པ་ཤཱཀྱ་གཞོན་ནུའི་ལེགས་མཛད་ཀྱིས། །
ཆོས་རྗེ་ཀུན་དགའ་རིན་ཆེན་ལེགས་དྲངས་ནས། །
ས་གཞིར་རྡོ་རྗེའི་རེ་ཁཱས་མཛེས་པ་དང་། །
སྣང་སྲིད་གཉན་པའི་བཀའ་ཡིས་བགོ་བར་མཛད། །
འདོད་ཡོན་ལུས་ཕྲའི་བཞིན་ལ་རབ་ཆགས་ཤིང་། །
དུག་གསུམ་གཡུལ་གྱི་ལས་ལ་རྟག་བྲེལ་བའི། །
ས་འབྲི་ཀླ་ཀློའི་དཔུང་ཚོགས་དར་བ་ཡིས། །
བསྟན་པའི་བཞི་ཆ་ཀུན་ནས་ཉམས་པར་བྱས། །
སྐབས་དེར་དུས་གསུམ་རྗེན་པར་གཟིགས་པ་ཡི། །
བཞི་པ་འཇམ་དབྱངས་བློ་གྲོས་འོད་ཟེར་གྱིས། །
ཆོས་རྗེ་རྣམ་རྒྱལ་གྲགས་པ་དྲངས་བྱས་ཤིང་། །
ཞྭ་སེར་བསྟན་པའི་སྒྲུབ་སྡེ་ཡོངས་སུ་ཚུགས། །
རྒྱལ་ཀུན་འཕྲིན་ལས་ལྷུན་གྱིས་གྲུབ་པའི་དཔལ། །
དམག་ཟོར་རྒྱལ་མོའི་ལས་བཞི་འཕྲིན་ལས་ཀྱིས། །
དགེ་ལྡན་ལུགས་བཟང་དར་བར་ལུང་བསྟན་ཅིང་། །
ས་གཞིར་དཀྱིལ་འཁོར་སྟོང་གིས་བྱིན་གྱིས་རླབས། །
སྟག་རྩེའི་གཡས་སུ་དགའ་ལྡན་ལྷ་རྩེ་དང༌། །
གཡོན་དུ་བསམ་གཏན་དགེ་འཕེལ་ཕྱག་བཏབ་ཅིང་། །
118



གནས་བསྟོད་མུ་ཏིག་ཕྲེང་མཛེས།
རབ་བརྟན་གླིང་ཡང་དགེ་ལྡན་སྙན་བརྒྱུད་ཀྱི། །
གསེར་མདོག་ཅོད་པན་འཆང་བའི་ལུགས་སུ་བསྒྱུར། །
སྡེ་སྣོད་གསུམ་གྱི་འཆད་ཉན་དཔྱིས་ཕྱིན་དང་། །
བསླབ་པ་གསུམ་གྱི་ཉམས་ལེན་གནད་སྨིན་བཅས། །
མདོ་སྔགས་ལམ་གྱི་རིམ་པས་སྐྱེ་འགྲོ་ཀུན། །
ཐེག་གསུམ་དམ་པའི་ཆོས་སུ་མྱོང་བར་མཛད། །
ལེགས་ཚོགས་རྒྱ་མཚོའི་རྦ་རླབས་དགུང་དུ་འཕྱུར། །
རྟེན་གསུམ་ནོར་བུའི་དྲ་བ་ཀུན་ན་བསྟར། །
འདུས་སྡེའི་གཙུག་ལག་སྲིད་གསུམ་རྣམ་རྒྱལ་ཡང་། །
མཐུན་རྐྱེན་བྱེ་བས་གེགས་མེད་ལྷུན་གྱིས་གྲུབ། །
གསུང་སྐྱེས་བུ་སློབ་གསེར་རིའི་ཕྲེང་བ་ལས། །
ས་འཛིན་དབང་བོ་ཇི་བཞིན་མངོན་མཐོ་བའི། །
རྒྱལ་བཟང་དང་པོ་ལུང་རྟོགས་རྒྱ་མཚོ་སོགས། །
མཁས་བཙུན་བཟང་པོའི་རྣམ་ཐར་རྨད་དུ་བྱུང་། །
མུན་གསལ་ཚེ་ན་སྟོང་ཉིད་རིགས་པས་དཔྱད། །
ཐུན་གསུམ་བར་ན་འོད་གསལ་མཉམ་པར་བཞག །
གསལ་སྟོང་ནམ་མཁའི་རྣལ་འབྱོར་གྲངས་མེད་ཀྱིས། །
དཔལ་ལྡན་ནཱལེནྡྲ་ཡང་ཕམ་པར་བྱས། །
119



གཙང་གསུམ་རླབས་ཀྱི་ཟེགས་མ།
ལྷག་པར་རིགས་དྲུག་ངན་སོང་སྦྱོང་སླད་དུ། །
ཀུན་རིག་ལ་སོགས་རྒྱུད་ཀྱི་སྒོམ་བཟླས་ཀྱིས། །
ཀླུང་ཡོངས་སྔགས་ཀྱི་རང་སྒྲ་དགོད་པ་དང་། །
ཕྱི་སྣོད་དག་པ་རབ་འབྱམས་འབའ་ཞིག་སྣང་། །
བཤད་པས་ཕར་ཕྱིན་དགོངས་པའི་ཡང་སྙིང་འཇོ། །
སྒྲུབ་པས་ཞི་ལྷག་ཏིང་འཛིན་རྒྱུན་དུ་བརྟན། ། །
ལས་ཀྱི་བྱ་བས་རྒྱལ་བསྟན་ཕྱོགས་མཐར་སྤེལ། །
བཤད་སྒྲུབ་དར་རྒྱས་གླིང་ཡང་གྲགས་པས་སྙན། །
དུས་ངན་གཟའ་བདུད་ནག་པོའི་འབྱུང་འཇུག་གིས། །
ཐུབ་བསྟན་འགྲོ་བའི་སྒྲོན་མེ་བཅོམ་ནའང་། །
སོ་བདུན་བསྟན་རྩའི་དགེ་འདུན་པད་མའི་དགྲས། །
ཡང་དར་ཨུཏྤལ་དཀར་པོ་ཕྱོགས་སུ་གྲོལ། །
སྲིད་གསུམ་སྙེམས་པའི་ལྷ་ཡི་གཞལ་མེད་གནས། །
འདོད་འཇོ་དཔལ་གྱི་ཀླུ་ཡི་ཕོ་བྲང་སོགས། །
རྣམ་པར་རྒྱལ་བའི་འཕྲུལ་གྱི་བཟོ་རྩལ་གྱིས། །
གཙུག་ལག་ཡངས་པའི་ཁང་བཟང་གྲུབ་པར་བྱས། །
རྣམ་འདྲེན་སྟོང་གི་བྱམས་བརྩེ་འོ་མའི་རྒྱུན། །
སྙིང་རྗེའི་མཚོ་ཆེན་གཅིག་ཏུ་འཁྱིལ་བའི་རླབས། །
120



གནས་བསྟོད་མུ་ཏིག་ཕྲེང་མཛེས།
སྨོན་འཇུག་མཁའ་ལ་འཕྱོ་བའི་ལེགས་མཛད་ཀྱིས། །
གཞལ་ཡས་ཁང་ཡང་དམན་པའི་གནས་སུ་བཀོད། །
ཚེ་གཅིག་སངས་རྒྱས་སྒྲུབ་པར་མགོན་བྱེད་པའི། །
ལས་བཞི་འཕྲིན་ལས་སྟོང་གི་རྣམ་འགྱུར་ཅན། །
རང་གཞན་དོན་གཉིས་ལྷུན་གྱིས་གྲུབ་བྱེད་པའི། །
ཆོས་སྐྱོང་བསྙེན་པའི་ཁང་ཆེན་རྨང་ནས་བསླངས། །
རིན་ཆེན་ཕྱེ་མས་ཀུན་ནས་སྤུངས་བྱས་ཤིང་། །
སྨན་འདག་རྩལ་གྱིས་ལེགས་པར་བསྐྲུན་བྱས་པའི། །
ཡབ་སྲས་གསུམ་དང་བྱམས་མགོན་འཇིགས་བྱེད་སོགས། །
ནང་རྟེན་ལྷ་སྐུ་བཀོད་པ་འབྱམས་སུ་ཀླས། །
སེང་གེ་ང་རོ་རྡོ་རྗེ་འཆང་དབང་དང་། །
རྒྱུད་བཞི་ལྷ་ཚོགས་མགོན་ཆོས་དམག་གསུམ་སོགས། །
སྐུ་ཐང་ལྡེབས་བྲིས་འཇའ་ཚོན་རི་མོ་ཡིས། །
འོག་མིན་ཞིང་གི་རྣམ་པ་གསལ་བར་བྱས། །
སྟོབས་བཅུ་མངའ་བའི་ཐུགས་ཀྱི་འོ་མཚོ་ལས། །
ལེགས་འཁྲུངས་བརྒྱད་ཁྲི་ཆོས་ཀྱི་གླེགས་བམ་ནོར། །
གྱེན་ལ་བརྩིགས་པའི་ངོ་མཚར་རྣམ་པ་ཡང༌། །
རི་རྒྱལ་ལྷུན་པོ་དགུང་དུ་སྙེག་པ་བཞིན། །
121



གཙང་གསུམ་རླབས་ཀྱི་ཟེགས་མ།
--
-
-
རྒྱོགས་ཆེན་གདོང་རྭའི་ཐུགས་མཚོའི་བདུད་རྩི་ལས། །
ཟགས་པའི་ཐུབ་དབང་རྟ་མགྲིན་མཁའ་སྤྱོད་སོགས། །
སྲིད་གསུམ་ནོར་གྱིས་བསྐྲུན་མིན་རིན་ཆེན་ནོར། །
དེང་ཡང་བྱིན་རླབས་ཆར་གྱི་ཟེགས་མ་ཐོར། །
གནས་ལྔ་མཁྱེན་པའི་དཀྱིལ་འཁོར་སྟོང་གི་འཛུམ། །
སངས་རྒྱས་བྱང་སེམས་འཕྲིན་ལས་དཔལ་གྱི་གཟུགས། །
ས་པཎ་རིང་བསྲེལ་འགྲོ་བའི་མུན་སེལ་ཡང་། །
ལྗོངས་འདིར་མཆོག་གསུམ་བདེན་པའི་དཔང་དུ་བལྟམས། །
སྤྱན་སྔ་གྲགས་འབྱུང་སྐུ་བཞི་འཛིན་མའི་གཞིར། །
བསྐྱེད་རྫོགས་ཡོན་ཏན་ལྗོན་བཟང་སྨིན་པའི་རྩེར། །
གྲངས་མེད་རིང་བསྲེལ་དབུས་ན་སྒྲོལ་ལྗང་སོགས། །
འགྲོ་བའི་དཔལ་དུ་གཟི་བྱིན་བྱེ་བས་བརྗིད། །
འཇམ་མགོན་རྒྱལ་བའི་གསང་གསུམ་ལེགས་འཕོས་ཤིང་། །
དགེ་ལེགས་དཔལ་བཟང་ཕྱག་བཟོ་མངོན་བཀོད་པའི། །
ང་འདྲ་བདུན་གྱི་ཡ་གྱལ་སྐུ་བརྙན་གྱིས། །
གླིང་འདི་དགའ་ལྡན་ལྷ་ཡི་དཔལ་ལ་འགྲན། །
སྐྱ་ཤུལ་གཡང་ཆགས་ལེགས་མཛད་འོད་དཀར་གྱིས། །
རྒྱལ་བའི་བཀའ་འགྱུར་གསེར་གྱི་ཀུ་མུད་འདབ། །
122



གནས་བསྟོད་མུ་ཏིག་ཕྲེང་མཛེས།
མུན་པའི་གནས་སུ་འོད་སྟོང་གྲོལ་བྱས་པས། །
ཡུལ་འདིར་དགེ་བཅུ་སྦྲང་རྩི་བར་མེད་ལུད། །
གདུང་རྟེན་རྙིང་བ་ལྕགས་མགོ་ཅན་ལ་སོགས། །
བསོད་ནམས་བྱེ་བས་ཐོབ་དཀའི་རིན་ཆེན་ནོར། །
ནག་པོ་དགྲ་འདུལ་རོལ་མོའི་སྙན་པ་བཅས། །
དགོན་འདིར་སྐུ་གསུང་ཐུགས་རྟེན་གྲངས་ཀྱིས་དབེན། །
དེ་ལྟར་བསིལ་ལྗོངས་ས་ཡི་ལྟེ་བ་རུ། །
དགོངས་དོན་དབུ་མའི་འདབ་སྟོང་གྲོལ་བའི་གནས། །
བཤད་སྒྲུབ་སྦྲང་རྩི་མཚོ་ཆེན་བརྡོལ་བའི་ཡུལ། །
རྣམ་གྲོལ་ཀླུ་ཡི་གྲོང་ཁྱེར་ཞེས་སུ་སྙན། ། །
ཐུབ་བསྟན་གངས་དཀར་ཕྱེ་མ་སྤུངས་པའི་རྩེར། །
བསྟན་འཛིན་གཡུ་རལ་དཔལ་གྱིས་ལེགས་མཛེས་ཤིང་། །
བཤད་སྒྲུབ་གད་རྒྱངས་ཕྱོགས་བཅུར་སྒྲོག་བྱེད་པའི། །
ཡང་སྤྲུལ་གདོང་ལྔའི་ཁྱུ་ཚོགས་གྲལ་དུ་བསྟར། །
རིམ་གཉིས་རྣལ་འབྱོར་ཡངས་པའི་ལྡིང་ཁང་ན། །
མཆོག་ཐུན་དངོས་གྲུབ་གྲུ་ཆར་འཇོ་བའི་དཔྱིད། །
ནག་པོ་སྤྱོད་པས་སྒྱུ་འཕྲུལ་སྣ་ཚོགས་ཀྱིས། །
ལྗོངས་ཡོངས་བདེ་སྟོང་གར་གྱིས་མྱོས་པར་མཛད། །
123



གཙང་གསུམ་རླབས་ཀྱི་ཟེགས་མ།
དེ་ཡི་ཡང་སྤྲུལ་ཙན་དན་དམར་པོའི་ཚལ། །
ལུང་རྟོགས་ཡལ་འདབ་སྐྱོད་པའི་མཛེས་སྡུག་གིས། །
གླིང་གསུམ་ལི་ཁྲི་མདངས་ཀྱིས་སྒེག་གྱུར་ཅིང་། །
ཚེ་འབར་འཁྲུངས་རབས་གེ་སར་འཛུམ་གྱིས་དགོད། །
མདོ་རྒྱུད་མན་ངག་ཆུ་ཡི་གཏེར་མཛོད་ཀྱིས། ། །
ལེགས་བཤད་ནོར་བུའི་རྦ་རླབས་བརྩེགས་པ་ཡིས། །
དོན་གཉིས་འོད་ཀྱི་དཀྱིལ་འཁོར་འཛུམ་བྱེད་པའི། །
དཔལ་ལྡན་བླ་མས་རྒྱལ་བསྟན་དར་བར་མཛད། །
ཤེས་ཉོན་མུན་པ་སྟུག་པའི་ཀློང་དཀྱིལ་ན། །
ལེགས་ཉེས་འོད་སྟོང་འབྱེད་པའི་དཔལ་ཡོན་ཅན། །
སྐུ་གསུམ་རྡོ་རྗེའི་ངོ་བོར་འཚེར་བའི་ལྷས། །
འགྲོ་ཀུན་སྣང་བ་དམ་པའི་དཔལ་ལ་བཀོད། །
བརྒྱད་ཁྲི་ཆོས་ཀྱི་རྩ་ལག་ཤཱཀྱའི་མགོན། །
མི་མཇེད་གླིང་ན་གཞོན་ནུ་རོལ་རྩེད་བཅས། །
བཅུ་གཉིས་མཛད་པའི་རྣམ་ཐར་དཔག་ཡས་ཀྱིས། །
ཁམས་གསུམ་གཏན་བདེའི་གོ་འཕང་སྦྱིན་པར་བྱས། །
འཇམ་དཔལ་དབྱངས་དངོས་ཀུན་མཁྱེན་ཙོང་ཁ་པའི། །
རྨད་བྱུང་བློ་གྲོས་བཅུད་ལས་ལེགས་བྱུང་བའི། །
124



གནས་བསྟོད་མུ་ཏིག་ཕྲེང་མཛེས།
མདོ་སྔགས་ཆོས་ཚུལ་འོད་ཟེར་དཀར་པོ་ཡིས། །
གྲུབ་མཐའི་མཁའ་ལམ་རིས་མེད་སྣང་བ་བྱིན། །
དགེ་ལྡན་རིང་ལུགས་དྲི་མེད་དལ་འགྲོའི་རྒྱུན། །
རྣམ་དཔྱོད་ཧུབ་ཀྱིས་འདྲེན་པའི་ལེགས་བྱས་ཀྱིས། །
སྙན་པའི་རྫ་རྔ་གང་སར་གྲགས་གྱུར་པའི། །
ཆོས་ཀྱི་མཛད་བཟང་བོད་མིའི་སྙིང་ན་ལྗིད། །
བློ་བཟང་རྒྱལ་བའི་སྙན་བརྒྱུད་འོ་མཚོ་ལས། །
ལེགས་བཤད་ནོར་བུའི་ཟེགས་མ་འབུམ་འཛགས་པའི། །
ཟབ་དོན་ཆོས་ཀྱི་གྲུ་ཆར་སྣུམ་པོ་ཡིས། །
འགྲོ་ལྡན་དམ་ཆོས་བཅུད་ཀྱིས་ཚིམ་པར་བྱས། །
བློ་གྲོས་བཟང་པོས་མཁྱེན་པའི་དཀྱིལ་འཁོར་འཛུམ། །
ལེགས་མཛད་དཔལ་གྱིས་བརྩེ་བའི་ཁ་དོག་བཀྲ། །
རྩ་ཐིག་རླུང་གིས་ནུས་པས་བདེ་དྲོད་འབར། །
དཔལ་ལྡན་བླ་མ་ཉི་མའི་དཔལ་ལ་འགྲན། །
བློ་གཏེར་དབང་བོ་འཇམ་དཔལ་གཞོན་ནུ་ཡི། །
ལུགས་བཟང་དགེ་ལེགས་སྤྲིན་གྱི་མེ་ཏོག་གིས། །
བསྟན་འཛིན་ཡོངས་འདུ་ལྗོན་བཟང་རྒྱས་དང་ལྷན། །
ལུང་རྟོགས་བསྟན་པ་ཉི་མའི་སྣང་བས་གསལ། །
125



གཙང་གསུམ་རླབསཀྱི་ཟེགས་མ།
ཐུབ་པའི་བསྟན་ལ་འཇམ་དབྱངས་གཉིས་པ་དང་། །
ཆོས་ཀྱི་སློབ་མར་ཉི་མས་པད་དཀར་བཞིན། །
དགེ་ལེགས་སྣང་བ་བྱེ་བས་སྐྱེ་དགུ་ཡོངས། །
མ་རིག་གཡུལ་ལས་རྣམ་པར་རྒྱལ་བར་བྱས། །
བཅོ་ལྔའི་སྐྱེས་རབས་གསེར་གྱི་པདྨོའི་ཚལ། །
མཁས་གྲུབ་རིམ་བྱོན་འོད་ཟེར་ལྔ་ཡི་རྒྱུན། །
བསྟན་འགྲོའི་སྐྱབས་གནས་སྐྱེ་ཕྲེང་རླབས་རིས་འགས། །
གདན་རབས་མཚོ་ཆེན་ཡོངས་སུ་རྒྱས་པར་མཛད། །
མཐོན་མཐིང་ཟུར་ཕུད་ལྔ་ཡི་འོད་ཟེར་ལས། །
སྐུ་གསུམ་འཇའ་རིས་འཛུམ་པའི་གཟུགས་བརྙན་གང་། །
རྒྱལ་བཟང་སྐུ་ཕྲེང་ཨུཏྤལ་དམར་པོའི་འདབ། །
དགོན་དེར་བཤད་སྒྲུབ་སྣང་བ་བརྟས་ཕྱིར་གྲོལ། །
ལུང་གི་ཡོན་ཏན་ཉི་ཟླའི་མདངས་བཞིན་གསལ། །
རྟོགས་པའི་ལྟ་བ་ནམ་མཁའི་ཁྱོན་ལྟར་ཡངས། །
ལུགས་གཉིས་མཛད་བཟང་རྒྱ་མཚོའི་འཇིངས་འདྲ་ཟབ། །
རྗེ་བཙུན་བླ་མས་འགྲོ་ཀུན་མ་བཞིན་བྱམས། །
མཐའ་ཡས་ཤེས་བྱའི་དཀྱིལ་འཁོར་ཡངས་པའི་གཞིར། །
རབ་འབྱམས་གནས་ལུགས་དབང་གཞུའི་རི་མོ་རྫོགས། །
126



གནསབསྟོད་མུ་ཏིག་ཕྲེང་མཛེས།
མདོ་རྒྱུད་ཆོས་ཀྱི་སྣང་བ་འབའ་ཞིག་གིས། །
བཤད་སྒྲུབ་ཟླ་གཞོན་ཉིན་བཞིན་འཕེལ་བར་བྱས། །
བློ་བཟང་རིང་ལུགས་དྲི་མེད་གདུགས་དཀར་གྱིས། །
འཇམ་དཔལ་དབྱངས་སོགས་རྒྱལ་དང་རྒྱལ་སྲས་ཀྱི། །
ཕུན་ཚོགས་དགེ་ལེགས་བྱེ་བས་བསྐྲུན་པའི་ཞིང་། །
རྣམ་འདྲེན་རྒྱལ་བའི་དཔལ་བཞིན་ཁྱབ་པར་བྱས། །
དེ་ཡི་མཛད་བཟང་སུ་མ་ན་ཡི་ལྗོན། །
སྒ་ཡུལ་འཛིན་མའི་ཕང་ན་དར་བ་ཡིས། །
ཆོལ་གསུམ་བུ་སློབ་རི་དྭགས་བྱེ་བའི་ཚོགས། །
ཟིལ་དཀར་རྡུལ་གྱི་ཁ་ལོའི་ཕྱོགས་སུ་འཁོར། །
འཁྲུངས་རབས་དགུ་ཡི་བྱུང་བ་ཨ་དནར། །
མཛད་འཕྲིན་བཀྲ་ཤིས་རི་མོ་འབུམ་བཀྲ་བའི། །
ཡང་སྤྲུལ་མཚན་དཔེའི་རང་གཟུགས་སྟོན་པ་འགས། །
ཁམས་ཕྱོགས་འཛིན་མར་སྔ་མེད་གྲགས་པས་སྙན། །
རྒྱལ་ཀུན་གསང་གསུམ་ངོ་བོར་སྤྲུལ་བའི་ལྷ། །
འཕྲིན་ལས་རྣམ་བཞི་དཔལ་གྱིས་ཕྱུག་པ་ཅན། །
བླ་བསྐོས་སྐུ་ཡི་ཕྲེང་བ་བར་མེད་ཀྱིས། །
ཆོས་སྡེ་ཆེན་པོར་ལས་བཞི་དངོས་གྲུབ་བསྩལ། །
127



གཙང་གསུམ་རླབས་ཀྱི་ཟེགས་མ།
ལྷག་པར་སངས་རྒྱས་སྟོང་གི་འཕྲིན་ལས་གཟུགས། །
བསོད་ནམས་ཡོལ་གོར་གཅིག་ཏུ་སྤུངས་པའི་མཛོད། །
བདུད་བཞི་རྣམ་པར་རྒྱལ་བའི་བ་དན་ཆེ། །
ལྗོངས་འདིར་ཐུབ་བསྟན་དར་བའི་རྒྱན་དུ་མཛེས། །
རྒྱལ་བསྟན་ཡང་དར་སྐལ་བཟང་འདྲེན་པའི་ཁུར། །
སྙིང་སྟོབས་དཔུང་བས་འདེགས་པའི་སེམས་པ་གང་། །
ཡེ་ཤེས་མེ་ལོང་དཔལ་གྱི་འཕྲིན་ལས་ཅན། །
རྣམ་པར་རྒྱལ་བའི་སྡེ་ཉིད་རྨད་དུ་བྱུང་། །
སྐྱེ་རབས་བརྒྱད་ཀྱི་ཁྲོ་བོའི་མེ་དཔུང་གིས། །
དུས་མཐའི་ལོག་རྟོག་ཆུ་ཤིང་བསྲེགས་གྱུར་ཅིང་། །
མ་རིག་བདུད་སྡེའི་སྙིང་ལ་མཚོན་བཏབ་པས། །
ལོག་འདྲེན་རལ་བའི་གདན་དུ་ལྷག་པར་མཛེས། །
སྤྱན་རས་གཟིགས་དབང་ཐུགས་རྗེའི་ཆུ་གཏེར་ལས། །
ལེགས་འཁྲུངས་ཆུ་སྐྱེས་གསར་བའི་འཛུམ་མདངས་ཀྱིས། །
སྒྲུབ་སྡེར་དཔྱིད་ཀྱི་དཔལ་ཡོན་བཞད་གྱུར་ཅིང་། །
རྒྱལ་དཔོན་སྐྱེ་བའི་ཕྲེང་བས་འགྲོ་ལ་སྲུང་། ། །
བློ་གྲོས་ཁམས་སུ་དོན་གཉིས་འབྲས་བཟང་སྨིན། །
ལེགས་བཤད་འོད་ཟེར་གངས་རིའི་ཕྱོགས་སུ་འཛུམ། །
128



གནས་བསྟོད་མུ་ཏིག་ཕྲེང་མཛེས།
བསྟན་པའི་རྒྱལ་མཚན་མཁའ་ལ་མངོན་འཕགས་པའི། །
མཆོག་སྤྲུལ་ག་པུར་དབང་བོ་ཡི་གར་འོང་། །
བསམ་བྱུང་རིག་པས་གཏན་བདེའི་གོ་འཕང་གཉེར། །
རྟེན་འབྱུང་སྣང་བས་མཐའ་གཉིས་མུན་པ་སེལ། །
ཡེ་ཤེས་འོད་ཀྱི་ཟེར་ཕྲེང་ཆ་རེས་ཀྱང་། །
བདེ་སྟོང་སྒྱུ་མའི་གྲོང་ཁྱེར་གསལ་བར་བྱས། །
བློ་ལ་ལེགས་བཤད་བཟང་པོའི་དཔལ་ཆགས་ཤིང་། །
མཁྱེན་རབ་འོད་ཟེར་སྟོང་གི་དྲ་བ་འཛུམ། །
བསྟན་འཛིན་བྱེ་བའི་གཙུག་ན་མངོན་འཕགས་པའི། །
དྲན་དབང་རྒྱ་མཚོའི་མགོན་དེ་སྙིང་ནས་རངས། །
བློ་བཟང་རྒྱལ་བའི་བཞེད་གཞུང་མན་ངག་ཀུན། །
འཇམ་དབྱངས་སྨྲ་བའི་ཉི་མ་ཇི་བཞིན་དུ། །
ཕྱོགས་ཀྱི་མཐའ་རུ་བསྟན་ཅིང་འཛིན་ནུས་པར། །
འདུས་སྡེ་རྒྱ་མཚོའི་དབུས་ན་ཁྱོད་ཉིད་ཙམ། །
བརྒྱད་ཕྲག་སྤྲུལ་པའི་རོལ་གར་འཛིན་པ་ཡིས། །
སྣ་ཚོགས་འགྲོ་བར་རྗེས་སུ་ལེགས་སྐྱོང་བས། །
རྨད་བྱུང་འཕྲིན་ལས་ནམ་མཁའི་ཁྱོན་ཡངས་པར། །
འཇུག་པའི་སྐྱེས་བུ་གང་དག་བསྔགས་བྱའི་ཡུལ། །
129



གཙང་གསུམ་རླབས་ཀྱི་ཟེགས་མ།
ཐབས་ཀྱི་བདེ་བས་དགའ་བཞི་ལོངས་སྤྱོད་སྐྲུན། །
ཤེས་རབ་ཟབ་མོས་གནས་ལུགས་རྗེན་པར་གཟིགས། །
མཆོག་ཐུན་དངོས་གྲུབ་ཆར་ལྟར་བསྙིལ་བྱེད་པའི། །
ས་ར་ཧ་པས་ལྗོངས་འདིར་ཤིས་པར་བསྐྲུན། །
སྲིད་ཞི་མཉམ་ཉིད་རོལ་བའི་ཀློང་ཡངས་སུ། །
མཆོག་ཐུན་དངོས་གྲུབ་རིན་ཆེན་ནོར་གྱིས་བཀང་། །
ཚོགས་གཉིས་རྒྱ་མཚོའི་རླབས་རིས་མཁའ་ལ་བརྩེགས། །
ཐེག་གསུམ་ནོར་འཛིན་ཕུན་ཚོགས་དཔལ་གྱིས་སྒེག །
དལ་རྟེན་རིན་ཆེན་ནོར་བུ་བརྩེགས་པའི་སྤོར། །
དོན་གཉིས་འོད་ལྔ་ལྷུན་གྱིས་གྲུབ་བྱས་ཤིང་། །
མདོ་རྒྱུད་རྒྱ་མཚོའི་ཕ་མཐར་ལེགས་སོན་པའི། །
བཤེས་གཉེན་གང་དེ་གུས་པའི་ཡུལ་དུ་ལྷག །
ཚུལ་ཁྲིམས་རིན་ཆེན་གསེར་གྱི་ས་གཞིའི་སྟེང་། །
ཚོགས་གཉིས་བསོད་ནམས་འབྲས་བཟང་ལེགས་དུད་ཅིང་། །
བདེ་སྟོང་ཉམས་བརྒྱ་རོལ་བའི་དགའ་སྟོན་གྱིས། །
གསང་གསུམ་ཀློང་ན་གྲགས་པའི་སྒྲ་དབྱངས་སྙན། །
སྐུ་གསུམ་ལྷུན་གྲུབ་དག་པའི་མཁའ་དབྱིངས་སུ། །
སྐྱེ་སྤྲུལ་མཚན་དཔེའི་འཇའ་ཚོན་ལེགས་ཤར་བས། །
130



གནས་བསྟོད་མུ་ཏིག་ཕྲེང་མཛེས།
ལྔ་ཕྲག་འཁྲུངས་རབས་འོད་ཀྱི་ཉག་མ་རེས། །
འགྲོ་བའི་བློ་མུན་ཀུན་ནས་གསལ་བར་བྱས། །
རྒྱལ་བའི་དགོངས་དོན་ཟབ་ཡངས་ནམ་མཁའི་གཞིར། །
རྟེན་འབྱུང་ཉི་ཟླའི་འགྲོས་ཀྱིས་གསལ་བྱས་ཤིང་། །
དྲང་ངེས་ཆོས་ཀྱི་རྣམ་གཞག་འོད་ལྔའི་ཟེར། །
མུ་ཁྱུད་ཐུགས་ཀྱི་གསང་བར་མངོན་པར་ཤར། །
འཕགས་ཡུལ་མཁས་གྲུབ་རལ་བའི་གདན་སྟེང་དུ། །
རྣམ་གྲོལ་ཞབས་སེན་རི་མོས་མཛེས་པ་ཅན། །
དཔལ་མགོན་ཀླུ་སྒྲུབ་སྤྲུལ་པའི་ལེགས་བྱས་ཀྱིས། །
ལྟ་ངན་མུན་པ་མཐའ་ནས་གསལ་བར་བྱས། །
བློ་ཡི་སྟོབས་ཀྱིས་ཤེས་བྱའི་དོན་ཀུན་གཟིགས། །
ལེགས་བཤད་བཟང་པོས་གདུལ་བྱའི་མོས་པ་བཀང་། །
ཐེག་གསུམ་ཆོས་ཀྱི་སྒྲ་དབྱངས་གྲགས་པ་ཡིས། །
བསིལ་ལྗོངས་མཁའ་དབྱིངས་དོག་པོའི་སྣང་བ་བྱིན། །
བློ་བཟང་སྙན་བརྒྱུད་བདུད་རྩི་འོད་དཀར་གྱིས། །
ས་གསུམ་ཆོས་དབྱིངས་ཁྱོན་ལ་ཁྱབ་མཛད་ཅིང་། །
མདོ་རྒྱུད་རྒྱ་མཚོའི་ཟབ་གནད་གསལ་བྱེད་པའི། །
བཤེས་གཉེན་དུང་གི་ཟླ་བ་བླ་ན་འཕགས། །
131



གཙང་གསུམ་རླབས་ཀྱི་ཟེགས་མ།
，..
གང་གི་ཐུགས་རྗེ་ག་པུར་ཞུན་མའི་ཁམས། །
ཉེ་གནས་ཡིད་མོས་ཚལ་ལ་མཉམ་འཇུག་པས། །
ཞྭ་སེར་བསྟན་པའི་ནེའུ་གསིང་ཡངས་པའི་གཞིར། །
སྤངས་རྟོགས་ཨུ་དུམ་ཝཱ་རས་མཛེས་པར་བྱས། །
ཐབས་ཤེས་ཉི་མ་བྱེ་བའི་འཛུམ་མདངས་དགོད། །
ཇི་ལྟ་ཇི་སྙེད་ཆོས་ཚུལ་རྣམ་པར་གསལ།།
དོན་གཉིས་འཇའ་ཚོན་རི་མོས་ཀུན་ནས་མཛེས། །
འཇམ་དཀར་མཚན་དཔེའི་དཀྱིལ་འཁོར་མིག་གི་དཔྱིད། །
མཁྱེན་རབ་ཀློང་དུ་རྩེན་པའི་རྣམ་དཔྱོད་ཡངས། །
འཇིགས་བྲལ་ལྟ་བའི་ཁྲི་ལ་མངོན་པར་མཐོ། །
བླ་མེད་སྔགས་ཀྱི་དམ་ཚིག་སྲ་ཞིང་བརྟན། །
བརྒྱད་ཁྲི་ཆོས་ཕུང་དགོངས་དོན་ཝ་ལེར་གསལ། །
ཤེས་བྱའི་མཁའ་ལ་ལྡིང་བའི་གཤོག་ཟུང་ཡངས། །
གསུང་རབ་རྒྱ་མཚོར་འཇུག་པའི་རྐྱལ་རྩལ་རྒྱས། །
གཤིན་རྗེའི་འཇིགས་ལས་སྐྱོབ་པའི་ནུས་མཐུ་ལྡན། །
མཚུངས་མེད་བཤེས་གཉེན་གདུལ་བྱའི་སྙིང་ན་ལྗིད། །
ཐུབ་བསྟན་གངས་རིའི་རྒྱན་དུ་རབ་བརྗིད་ཅིང་། །
འདུལ་འཛིན་བྱེ་བའི་ཁྲོད་ན་གཡུ་རལ་རྒྱས། །
132



གནས་བསྟོད་མུ་ཏིག་ཕྲེང་མཛེས།
འོག་མིན་ཞིང་ན་གྲགས་པའི་གད་རྒྱངས་ཅན། །
ཕྱོགས་གླང་གདོང་ལྔའི་དབང་པོར་ལན་བརྒྱར་འདུད། །
ཐུགས་བསྐྱེད་སྐྱ་རེངས་དག་པའི་འོད་སྣང་གིས། །
རྒྱལ་བསྟན་ཉི་གཞོན་འབར་བའི་ལྡིང་ཁང་ནས། །
བཤད་སྒྲུབ་འོད་ཟེར་ཕྱོགས་བཅུར་སྤྲོ་བྱས་པས། །
ལྗོངས་འདི་མངོན་དགའི་ཞིང་གི་དཔལ་དང་མཉམ། །
རབ་འབྱམས་རྒྱལ་བའི་ཡེ་ཤེས་སྒྱུ་འཕྲུལ་གར། །
རབ་བྱུང་ངུར་སྨྲིག་རྣམ་པར་རོལ་བའི་མགོན། །
རབ་མང་འདུས་སྡེའི་དབུས་ན་སྙན་པ་ཅན། །
རབ་རྨད་གྲུབ་དབང་རྣམ་གཉིས་ཡ་མཚན་གནས། །
སྣང་སྟོང་དབྱེར་མེད་ཐོད་པའི་སྣོད་ཡངས་སུ། །
བསྙེན་བཀུར་ཟང་ཟིང་ཐ་སྙད་ཡོངས་བཏང་བའི། །
བཟོད་པ་ལ་སོགས་ཕར་ཕྱིན་དགོངས་པའི་བཅུད། །
འོ་མའི་རྒྱ་མཚོ་དཔལ་བཞིན་འཁྱིལ་ལ་འདུད། །
བསླབ་གསུམ་གསེར་གྱི་ས་གཞི་ཡངས་པའི་ལྟོར། །
ལུང་རྟོགས་ཡོན་ཏན་འབྲས་བཟང་ལེགས་དུད་ཅིང་། །
བདེ་སྟོང་དགའ་བའི་གཏམ་གྱི་གྲགས་པ་འབུམ། །
སྲིད་ཞིའི་ཀློང་ན་དུང་གི་སྒྲ་བཞིན་སྙན། །
133



གཙང་གསུམ་རླབས་ཀྱི་ཟེགས་མ།
བྱང་སེམས་སྟོང་གི་དཔག་མེད་སྒྱུ་འཕྲུལ་གྱིས། །
ས་ཆེན་དོག་པོར་འགེངས་པའི་འདུས་སྡེ་ཆེ། །
མཁས་གྲུབ་བྱེ་བའི་བསྟི་གནས་ཟིལ་དཀར་གླིང་། །
དུས་གསུམ་བཤད་སྒྲུབ་ལས་ཀྱི་ཡོ་ལང་རྒྱས། །
བསྟན་པའི་རྩ་བ་བཤད་སྒྲུབ་ལས་གསུམ་གྱི། །
འཛིན་སྐྱོང་སྤེལ་བའི་མཁན་རབས་གསེར་རིའི་ཕྲེང་། །
ཐུབ་བསྟན་འཛིན་མའི་རྒྱན་དུ་དར་བ་ཡིས། །
འགྲོ་ཀུན་ཆོས་ཀྱི་སྣང་བས་མཛེས་པར་བྱས། །
ངག་གི་དབང་ཕྱུག་རྗེ་བཙུན་མཁྱེན་པའི་གཏེར། །
གསང་གསུམ་རྡོ་རྗེའི་དཀྱིལ་འཁོར་ལེགས་སྨིན་ཅིང་། །
ལེགས་བཤད་འོད་སྣང་སྟོང་གི་འཕྲིན་ལས་འགྱེད། །
མཚན་ལྡན་བླ་མ་གདུལ་བྱའི་གཙུག་ན་མཛེས། །
ཤེས་བྱའི་དེ་ཉིད་མ་ལུས་མངོན་པར་གཟིགས། །
རབ་འབྱམས་གཞུང་ལུགས་དོན་ཀུན་ཐུགས་སུ་ཆུད། ། །
མི་འཇིགས་སྤོབས་པའི་ཡོན་ཏན་འབུམ་གྱིས་ཕྱུག །
ཟླ་མེད་བཤེས་གཉེན་དང་བས་སྙིང་ནས་གུས། །
འཇམ་དབྱངས་ངུར་སྨྲིག་གར་དུ་ཟློས་པའི་ལྷ། །
བློ་བཟང་གྲགས་པའི་དཔལ་གྱི་ལེགས་བཤད་མཛོད། །
134



གནས་བསྟོད་མུ་ཏིག་ཕྲེང་མཛེས།
མཁྱེན་རབ་ཡངས་པའི་དཀྱིལ་འཁོར་སྤུངས་བྱས་པས། །
སྐལ་ལྡན་ཡིད་ཀྱི་མོས་པ་ཀུན་ནས་བཀང་། ། །
འཇམ་དཔལ་དབྱངས་ཀྱི་གསང་གསུམ་མན་ངག་བཅུད། །
དྲང་ངེས་དགོངས་པའི་ཡུ་བར་ལེགས་དྲངས་ཏེ། །
བློ་བཟང་མཁྱེན་པའི་མཚོ་ཆེན་རྒྱས་བྱེད་པའི། །
རྗེ་བཙུན་དམ་པ་མཁས་རྒུའི་དབུས་ན་ལྷག །
སྦྱིན་སོགས་ཕར་ཕྱིན་ལྷ་ཡི་རྔ་ཆེན་གྱིས། །
བདེན་བཞི་ཆོས་ཀྱི་སྒྲ་དབྱངས་ལེགས་སྙན་པའི། །
ཕྱི་དར་བསྟན་པའི་མངའ་ཐང་རྒྱས་པའི་སར། །
བཤད་སྒྲུབ་ལོ་ཡག་སྟོང་གི་སྐལ་བ་བྱིན། །
ཚུལ་གསུམ་ཚད་མས་གཞུང་བཟང་སྟོང་འཇལ་ཞིང་། །
བསླབ་ཁྲིམས་གཙང་མས་འདུས་སྡེ་ལེགས་བསྐྱངས་ཏེ། །
དོན་གཉིས་གནས་ལུགས་ཕ་རོལ་སོན་གྱུར་པའི། །
ལུང་རྟོགས་ཡོན་ཏན་ལྡན་པ་ཁྱོད་ལས་སུ། །
སྡོམ་གསུམ་རིན་ཆེན་ཏོག་གིས་མངོན་པར་མཐོ། །
མང་ཐོས་གཞུང་ལུགས་དར་གྱི་ཤམ་བུ་བཀྲ། །
འཕྲིན་ལས་གསེར་གྱི་ཡུ་བ་རྟག་བརྟན་པའི། །
ཕན་བདེའི་གདུགས་དཀར་རྒྱལ་བསྟན་མཁའ་རུ་མཛེས། །
135



གཙང་གསུམ་རླབས་ཀྱི་ཟེགས་མ།
ཐུགས་བསྐྱེད་གཡའ་ཡིས་དག་པའི་སྔོ་བསངས་གཞིར། །
གྲགས་དཀར་དུང་གི་སྙན་པ་འབུམ་གྱེར་པའི། །
ཡང་དར་བསྟན་པའི་རྩ་ལག་ཉིན་མོའི་མགོན། །
མདོ་རྒྱུད་པད་ཚལ་རྒྱས་པའི་དཔལ་དུ་འཛུམ། །
རབ་འབྱམས་རྒྱལ་བའི་གསང་གསུམ་མན་ངག་ཀུན། །
མདོ་སྔགས་ཆོས་ཀྱི་ཚུལ་ལ་མཉམ་འཇུག་པའི། །
དོན་གཉིས་ནོར་བུ་མཛོད་ཀྱི་ཕུན་ཚོགས་ཀྱིས། །
ཐུབ་བསྟན་དར་ཞིང་རྒྱས་པའི་གླིང་འདི་རྨད། །
ཟླ་ཞུན་བྱེ་བས་བསྐྲུན་མིན་སྐུ་ཡི་ཟིལ། །
འཇའ་ཚོན་འབུམ་ལ་འཕྱ་བའི་དཀྱིལ་འཁོར་འོད། །
དག་བྱེད་སྟོང་གིས་འཇལ་བར་མི་ནུས་པའི། །
བདུད་རྩི་རྒྱ་མཚོའི་འབྱུང་གནས་ཀུན་རིག་ལྷ། །
མཐའ་བྲལ་ནམ་མཁའི་གཞི་ལ་དབང་སྔོན་མཚོས། །
ཀུན་ནས་འཁྱུད་པ་ཇི་བཞིན་གཟི་བརྗིད་ལྡན། །
མཚན་དཔེ་འོད་ལྔའི་སྣང་བ་རྟག་འབར་བའི། །
མི་བསྐྱོད་རྡོ་རྗེ་རྒྱུད་ཀྱི་རྒྱལ་པོ་དང་། །
རིན་ཆེན་ཨིན་དྲ་ནཱི་ལའི་རི་བོ་ལ། །
བསྐལ་པའི་མེ་དཔུང་འབར་བས་ལེགས་འཁྱུད་ཅིང་། །
136



གནསབསྟོད་མུ་ཏིག་ཕྲེང་མཛེས།
བདེ་སྟོང་གར་གྱི་ཕྱག་རྒྱས་རབ་མྱོས་པའི། །
མ་རྒྱུད་འཁོར་ལོ་སྡོམ་པའི་ལྷ་ཚོགས་སམ། །
མ་རིག་གཤིན་རྗེའི་དགྲ་ཚོགས་གཞོམ་པའི་ཕྱིར། །
མ་ཧེ་དྲག་ཏུ་ཁྲོས་པའི་སྐུར་བཞེངས་ནས། །
མ་ལུས་སེམས་ཅན་ཐར་བར་སྨིན་མཛད་པའི། །
མ་རུང་ཀུན་ནས་འཇིགས་མཛད་ཡི་དམ་སོགས། །
སྙན་བརྒྱུད་ནོར་བུ་ཐང་མར་ལེགས་བརྡལ་ཞིང་། །
མན་ངག་འོད་ཟེར་དྲ་བ་རབ་འགྱེད་པའི། །
བདག་འཇུག་ཆོ་གའི་ཉམས་ལེན་རོལ་དབྱངས་སྒྲས། །
གངས་ལྗོངས་མཁའ་ལམ་ཡོངས་སུ་འགེངས་པར་བྱས། །
ལས་བཞི་འཕྲིན་ལས་མཁའ་ལ་མཉམ་འཇུག་པའི། །
སྐུ་བཞི་དབང་ཕྱུག་དམ་ཅན་རྒྱ་མཚོ་ཡི། །
ཐུགས་དམ་དགོས་འདོད་ནོར་བུས་རབ་བསྐང་ཕྱིར། །
ཞི་རྒྱས་དབང་དྲག་ལས་ཀྱིས་གླིང་འདི་བྲེལ། །
དབེན་ས་སྙན་བརྒྱུད་བདུད་རྩི་རྒྱ་མཚོའི་རླབས། །
ཟབ་གསང་སྔགས་ཀྱི་མཁའ་ལ་འཕྱོ་བ་ཡིས། །
བཀའ་གཉན་དམ་ཅན་ནོར་བུ་ཟེགས་མ་འབུམ། །
འཛིན་མའི་ཁྱོན་ན་འཕྲིན་ལས་དཔལ་དུ་འཇོ། །
137



གཙང་གསུམ་རླབས་ཀྱི་ཟེགས་མ།
ཁྲོ་རྒྱལ་སྟོང་གི་སྒེག་ཉམས་ལུས་ལ་རྫོགས། །
དྲག་སྔགས་ཁྲི་ཡི་སྒྲ་ཆེན་ཞལ་ནས་འུར། །
འདུས་སྡེ་འབུམ་གྱི་དབུས་ན་བསྙེན་པར་རྫོགས། །
ཡོན་བདག་ས་ཡའི་ཁྲོད་ན་གཟི་མདངས་རྒྱས། །
དུག་གསུམ་སྨིག་རྒྱུ་གཡོ་བའི་རླབས་རིས་ལས། །
སྐུ་གསུམ་སྒྱུ་མའི་གེགས་སུ་སོང་བའི་གཤེད། །
འཁོར་གསུམ་རྣམ་དག་དབྱིངས་ནས་བསལ་བའི་ཐབས། །
ཆ་གསུམ་གཏོར་མས་ཡོངས་སུ་སྨིན་པར་བྱས། །
ཐོས་པས་དྲང་ངེས་རིགས་ལམ་རྣམ་པར་ཕྱེད། །
བསམ་པས་མདོ་རྒྱུད་མན་ངག་ཉམས་སུ་བསྟར། །
སྒོམ་པས་ཞི་ལྷག་ཏིང་འཛིན་རྒྱུད་ལ་སྨིན། །
འཕེལ་རྒྱས་གླིང་ཆེན་མཁས་མང་རྩེན་པའི་གནས། །
བློ་བཟང་ཆོས་དབྱིངས་མཁན་ཆེན་རྡོ་རྗེ་འཆང་། །
ཤེས་རབ་འཇིགས་མེད་ངག་དབང་ཐོགས་མེད་སོགས། །
ལུང་རིགས་གཡུ་རལ་གསིག་པའི་མཛེས་སྡུག་གིས། །
མཁས་གྲུབ་གདོང་ལྔའི་ཁྱུ་ཚོགས་ལྗོངས་སུ་དཀྲིགས། །
དབུ་ཕར་མཛོད་ཀྱི་གཞུང་ལུགས་རྒྱ་མཚོ་རུ། །
ལྟ་སྒོམ་སྤྱོད་པའི་རྐྱལ་བ་འཛིན་བྱས་ཏེ། །
138



གནས་བསྟོད་མུ་ཏིག་ཕྲེང་མཛེས།
མདོ་རྒྱུད་རྒྱ་མཚོའི་ཕ་རོལ་སོན་གྱུར་པའི། །
གཞུང་བརྒྱ་སྨྲ་བའི་དེད་དཔོན་བགྲང་ལས་འདས། །
ཁྱད་པར་འཕགས་བོད་མཁས་གྲུབ་ཡོངས་འདུའི་ཚལ། །
འཆད་རྩོད་རྩོམ་པའི་འདབ་སྟོང་ལེགས་གྲོལ་ཞིང་། །
མཁས་བཙུན་བཟང་པོའི་སྦྲང་རྩིའི་བཅུད་ཆགས་པའི། །
བསྟན་འཛིན་ཡིད་དགའི་ཕྲེང་བས་ཀུན་ནས་བསྟར། །
དེ་ལྟར་གདན་རབས་ནོར་བུའི་ཕྲེང་བ་ཡི། །
སྤངས་རྟོགས་འོད་ཟེར་ལྔ་ཡི་དྲ་བས་ཀྱང་། །
ས་གསུམ་མ་རིག་མུན་པ་གསལ་བྱས་ནས། །
རྣམ་མཁྱེན་རྒྱལ་བའི་གོ་འཕང་བརྙེས་གྱུར་ཅིག །
ཐོག་མེད་དུས་ནས་བྱམས་པའི་བརླན་གཤེར་གྱིས། །
གྲངས་མེད་སྐྱེ་བའི་ས་བོན་སྐྱོང་བྱས་པའི། །
མ་གྱུར་འགྲོ་བའི་ཕུན་ཚོགས་ཞིང་ས་ཀུན། །
སྐུ་བཞིའི་ལོ་ཏོག་གང་སར་སྨིན་གྱུར་ཅིག །
གནས་སྐབས་སྒྲུབ་པའི་དོན་ཀུན་ཆར་བཞིན་འབེབ། །
མཐར་ཐུག་རྣམ་གྲོལ་འབྲས་བུ་བདེ་བླག་རྙེད། །
གང་འདོད་ཡིད་བཞིན་སྩོལ་བའི་ཐུབ་བསྟན་ལྗོན། །
བསམ་འཕེལ་དབང་གི་རྒྱལ་པོ་བརྟན་གྱུར་ཅིག །
139



གཙང་གསུམ་རླབས་ཀྱིཟེགས་མ།
རིང་ནས་གོམས་པའི་གཉུག་སེམས་ཟླ་ཟེར་གྱིས། །
གདན་སའི་ཨུཏྤལ་འདབ་མ་འཛུམ་དང་ལྷན། །
རྟོགས་བརྗོད་བུང་བའི་མགྲིན་སྒྲ་དགོད་བྱས་པས། །
སྐལ་མཉམ་ཆོས་ཀྱི་སྦྲང་རྩིས་ཚིམ་གྱུར་ཅིག །
ཅེས་དཔལ་ལྡན་ཟིལ་དཀར་བཤད་སྒྲུབ་དར་རྒྱས་གླིང་གི་གདན་རབས་་་་་
ནོར་བུའི་ཕྲེང་བ་འདི་ཡང་མཁན་ཆེན་རིན་ཆེན་འཕྲིན་ལས་མཆོག་ནས་ནན་་་་་
གྱིས་བསྐུལ་ངོར། ཕྲན་གང་ཉིད་ཀྱང་སྔོན་གྱི་བག་ཆགས་དུ་མའི་དབང་གིས་
སུག་བྲིས་སུ་བསྟར་བ་དགེའོ། །
140



གནས་བསྟོད་མུ་ཏིག་ཕྲེང་མཛེས།
༌༌ : ，་ ་
ས•
སྒ་ཁྲི་འདུ་སྐལ་བཟང་དཔལ་འབྱོར་ཕུན་ཚོགས་
བཤད་སྒྲུབ་དར་རྒྱས་གླིང་གི་ངོ་མཚར་བཀོད་པ་
མིག་གི་བདུད་རྩི་ཞེས་བྱ་བ་བཞུགས་སོ། །
རྒྱལ་ཀུན་ཡེ་ཤེས་འོད་སྣང་འཛུམ་པའི་དཔལ། །
སྐྱེ་དགུ་བློ་གྲོས་པད་ཚལ་བཞད་པའི་གཉེན།།
མ་རིག་རྨོངས་ཆེན་དྲུངས་ནས་འཇོམས་པའི་མགོན། །
འཇམ་དབྱངས་སྨྲ་བའི་ཉི་མས་དགེ་ལེགས་སྩོལ། །
སྲིད་པའི་སྡུག་བསྔལ་སྨིག་རྒྱུ་གཡོ་བའི་རླབས། །
བྱམས་དང་སྙིང་རྗེའི་དབང་གཞུ་རི་མོའི་བརྙན། །
མ་འགལ་མཚན་དཔེའི་ཀློང་ན་དཀྱིལ་འཁོར་འཛུམ། །
སྤྱན་རས་གཟིགས་དབང་སྙིང་གི་པདྨོར་རོལ། །
བདུད་བཞི་མུན་ཁམས་རྟེན་འབྱུང་རིགས་པས་བརླགས། །
སྐུ་བཞི་བང་རིམ་ནམ་མཁའི་ཁམས་ལས་བརྗིད། །
དགའ་བཞི་ལོངས་སྤྱོད་བདེ་ཆེན་ཀློང་ན་འབར། །
141



གཙང་གསུམ་རླབས་ཀྱི་ཟེགས་མ།
སྒྲིབ་བཞི་གཏན་བཅོམ་གསང་བའི་བདག་པོར་འདུད། །
རིགས་གསུམ་སྙན་བརྒྱུད་གདམས་པའི་གཏེར་དུ་རྫོགས། །
ལྔ་རིག་ཟབ་དོན་མཁྱེན་པས་རྣམ་པར་ཕྱེད། །
རྒྱལ་བསྟན་ཚད་མའི་ཤིང་རྟས་ལེགས་དྲངས་པའི། །
འཇམ་མགོན་ས་པཎ་མཁས་མང་རལ་བའི་རྒྱན། །
བྱམས་བརྩེ་ཉི་མ་འབུམ་གྱི་འོད་སྣང་ལས། །
པ་ཏྲ་རི་མོ་བསྣོལ་འདྲའི་བཟོ་བཀོད་སྟོང་། །
སེང་དཀར་གཡུ་རལ་ངོམ་ལྟར་སྨན་ལྗོངས་འདིར། །
གེ་སར་ལས་ལྷག་རྣམ་ཐར་དཔལ་གྱིས་བརྗིད། །
དེ་ཡང་བྱང་ཕྱོགས་སྒ་ཡི་ནོར་འཛིན་གཞིར། །
བཀྲ་ཤིས་མཚན་མ་བརྒྱད་ཀྱི་གཡང་ཆགས་པའི། །
ཐུབ་བསྟན་གངྒཱ་འབབ་པའི་མ་དྲོས་མཚོར། །
རྒྱ་གར་མིང་གིས་སྙན་པའི་ཡུལ་ཕྱོགས་སུ། ། །
ཤར་ན་བདུད་རྩི་ཟིལ་མངར་འབུམ་འཕྱོ་བའི། །
རྫ་ཆུ་དལ་འབབ་རིང་མོ་བཞུད་པ་ནི། །
སྔོ་བསངས་སྒེག་མོའི་བཞིན་གྱི་དཀྱིལ་འཁོར་ནས། །
གཡུ་འབྲུག་སྔོན་མོ་ལྷོ་རུ་འཁྱུག་པ་འདྲ། །
ལྷོ་རུ་ཕུན་ཚོགས་བྱེ་བའི་ཁུར་ལྕི་བའི། །
142



གནས་བསྟོད་མུ་ཏིག་ཕྲེང་མཛེས།
སྡེ་བཞི་དཔལ་ཡོན་ངོམ་པའི་གླང་ཆེན་གང་། །
སྣ་ཚོགས་འཕྱང་འཕྲུལ་ལུས་ལ་རྫོགས་པ་ཡི། །
ཀླུ་ཡི་བུ་མོས་ཅོད་པན་འཆང་བ་བཞིན། །
ནུབ་ཏུ་རིན་ཆེན་གཏེར་བརྒྱས་ཡོངས་ཕྱུག་པའི། །
འབྲི་ཀླུང་གང་གཱ་རྒྱུན་བཟང་འབབ་པ་ནི། །
འབྱམས་ཀླས་སྐྱེ་དངོས་གདུང་བ་སེལ་སླད་དུ། །
ཚངས་ཆེན་རལ་བའི་ཀློང་ནས་བསྐྱིལ་དང་མཚུངས། །
བྱང་ན་མི་འཇིགས་སྤོབས་པའི་ཡོན་ཏན་སྟོང༌། །
སེང་དཀར་གཡུ་རལ་དཔལ་གྱིས་ལེགས་བརྗིད་ཅིང་། །
རྡོ་རྗེའི་བྲག་ལ་རྒྱ་གར་ཡི་གེའི་འབྲུ། །
རང་བྱོན་རི་བོ་སེང་གེ་གནམ་རྫོང་བརྗིད། །
གཡོན་དུ་ཐབས་ཤེས་ཟུང་གི་མཚན་མ་འབུམ། །
སྣོད་ཀྱི་དཔལ་ལ་ཆགས་པའི་ངོ་མཚར་བརྙན། །
གསེར་མིག་ཉ་མོའི་འཛུམ་བརྒྱ་གྲོལ་བ་ལྟར། །
ཁྲི་དབང་གྲོང་བརྡལ་སུམ་རྩེན་དཔལ་གྱིས་སྒེག །
གཡས་སུ་སྣ་ཚོགས་རྒྱུ་སྐར་བཀྲ་བ་ལྟར། །
རྟ་ནོར་ལུག་གསུམ་གཅལ་དུ་བརྡལ་བ་དང་། །
ལོ་ལེགས་གསེར་གྱི་སྙེ་མ་ལྡེམ་པ་སོགས། །
143



གཙང་གསུམ་རླབས་ཀྱི་ཟེགས་མ།
རོང་འབྲོག་སྐྱིད་ཀྱི་དཔལ་ཡོན་ཁོང་ནས་འཛུམ། །
གཞན་ཡང་ཞི་དྲག་མ་ངེས་རྣམ་འགྱུར་སྟོང་། །
སྤྲོ་ཞིང་བསྡུ་བའི་ཕུག་པ་ཉམས་དགའི་གནས། །
དམ་པའི་སྒྲུབ་གནས་གྲུབ་པའི་རྒྱལ་མཚན་ཅན། །
སྲིད་གསུམ་གླིང་ན་གྲགས་པ་དུང་ལས་སྙན། །
ས་ཡིག་རང་བྱོན་འཁོར་ལོ་རི་མོ་སོགས། །
ས་ཡི་དགེ་མཚན་ཡོངས་སུ་རྫོགས་པའི་ཡུལ། །
ས་འདིར་དཀྱིལ་འཁོར་སྟོང་གིས་བྱིན་བརླབས་པས། །
ས་བཟང་དུར་ཁྲོད་བདེ་བ་ཅན་ཞེས་འབོད། ། །
དགོན་དེར་དཔལ་ལྡན་ས་སྐྱའི་རིང་ལུགས་ལྗོན། །
བཤད་སྒྲུབ་ཡལ་ག་སྟོང་གིས་ལེགས་མཛེས་པའི། །
ཕན་བདེ་དྲི་བསུང་ཕྱོགས་བཅུར་འཐུལ་བ་ཡིས། །
ཡིད་ཅན་ཀུན་ལ་བདེ་བའི་དབུགས་དབྱུང་བསྩལ། །
ལུང་གི་ཡོན་ཏན་གསེར་རི་ལས་ཀྱང་ལྗིད། །
རྟོགས་པའི་ལྟ་བ་ནམ་མཁའི་མཐའ་ལས་ཡངས། །
འཕྲིན་ལས་རྣམ་བཞི་སྲིད་ཞིའི་ཁྱོན་ལ་བརྡལ། །
འགྲོ་མགོན་འཕགས་པའི་ཞབས་ཟུང་འཁོར་ལོ་རིས། །
སྤྱི་ལོ་དུས་རབས་བཅུ་གཉིས་དུས་དཀྱིལ་དུ། །
144



གནས་བསྟོད་མུ་ཏིག་ཕྲེང་མཛེས་
E
ཕྱི་དར་བསྟན་པའི་མེ་རོ་གསོ་སླད་དང༌། །
འགྲོ་བའི་ཚོགས་གཉིས་འབྲས་བཟང་སྨིན་པའི་ཕྱིར། །
ཆོས་སྲིད་ལུགས་བཟང་རྒྱས་པའི་རྩ་ལག་གང་། །
གུར་མགོན་མི་ཡི་གར་དུ་ཟློས་པའི་སྐུ། །
ཨ་གཉན་ད་མ་པ་དད་གསུམ་ཤིང་རྟ་ཡིས། །
ཐོག་མར་དྲངས་པའི་མིག་གི་དགའ་སྟོན་དུ། །
གནས་འདིར་རྐང་གཉིས་ཁྲི་ཡི་ཡོ་ལང་དགོད། །
ཡུལ་ལ་ཁྲི་འདུ་མིང་གི་སྙན་པ་དང་། །
དགོན་པར་དཔལ་འབྱོར་གླིང་གི་གྲགས་པ་སོགས། །
དམ་ཆོས་བདུད་རྩི་བགོ་སྐལ་དཔག་མེད་བཅས། །
ལྗོངས་འདིར་སྐུ་གསུང་ཐུགས་ཀྱི་བྱིན་ཆར་བསྙིལ། །
དེ་ལྟར་གྲགས་སྙན་གཡས་འཁྱིལ་དུང་གི་སྒྲ། །
མདོ་སྟོད་འཛིན་མའི་ཁྱོན་ན་ལྡིར་བ་ཡི། །
སྐལ་བཟང་དཔལ་འབྱོར་གླིང་གི་བཀོད་པ་འབུམ། །
སྡེབ་ལེགས་ཚིག་གི་ལམ་ནས་བསྙད་པར་བྱ། །
དེ་ཡང་རིགས་རུས་སྦྲང་རྩི་དཔལ་ཆགས་པའི། །
སྒ་ཡུལ་གུ་ཚ་པདྨའི་ཚལ་ཡངས་སུ། །
དམ་པའི་མཚན་དཔེ་ཟེའུ་འབྲུ་སྟོང་གི་འཛུམ། །
145



གཙང་གསུམ་རླབས་ཀྱི་ཟེགས་མ།
རབ་བྱུང་བཞི་པའི་ལྕགས་སྟག་ལོ་ལ་བཞད། །
ན་གཞོན་དུས་སུ་ཆོས་རྗེ་ས་པཎ་སོགས། །
མཁས་གྲུབ་གསེར་རི་ཕྲེང་བར་རབ་བསྙེན་ཅིང་། །
ཀུན་དགའ་གྲགས་པ་མཚན་གྱི་སྒྲ་བརྒྱ་པས། །
མ་ཧཱ་ཙི་ནའི་མཁའ་ལམ་དོག་པོར་སྒྲུབ། །
འཕགས་པའི་བཀའ་ལུང་གསེར་གྱི་པ་ཏྲ་བཞིན། །
རྒྱ་ཕིབས་ཁྱུང་མགོ་ཅན་གྱིས་ལེགས་མཚན་པའི། །
ཁམས་ཕྱོགས་ཆོས་ཀྱི་གཙུག་ལག་བརྒྱ་རྩ་བརྒྱད། །
དགུང་ལོ་སོ་དྲུག་ཤིང་གླང་ལོ་ལ་གྲུབ། །
གང་གི་འཕྲིན་ལས་དུང་གི་ཟླ་བ་ཡིས། །
རྒྱལ་སྐྱོང་དགོན་སོགས་སྟོང་ཁུན་ཡུལ་གྲུ་ཀུན། །
བོད་བརྒྱུད་ནང་བསྟན་རྒྱ་མཚོ་ལེགས་སྤེལ་བས། །
གོ་ལའི་ཁྱོན་ན་སྔར་མེད་གྲགས་པས་སྙན། །
དེ་ཉིད་བསམ་བཞིན་མི་ཡི་གར་ཟློས་པའི། ། །
དབོན་བརྒྱུད་དམ་པ་ཀུན་དགའ་རིན་ཆེན་ནི། །
གོང་མའི་ལུང་བསྟན་དངུལ་དཀར་མེ་ལོང་དུ། །
འཁྲུལ་བྲལ་མཚན་དཔེའི་ལང་ཚོ་འཛུམ་པ་དང་། །
རྡོ་རྗེ་འཆང་དབང་ཀུན་དགའ་བཟང་པོ་སོགས། །
146



གནས་བསྟོད་མུ་ཏིག་ཕྲེང་མཛེས།
བསམ་དང་སྦྱོར་བས་ལེགས་པར་བསྟེན་བྱས་ཤིང་། །
ལུང་རྟོགས་ཡོན་ཏན་དཔལ་གྱིས་ཕྱུག་གྱུར་པས། །
མཁས་རྒུའི་དབུས་ན་གྲགས་པའི་གཏམ་གྱིས་སྙན། །
ཟང་ཟིང་ནོར་གྱི་སྦྱིན་པ་དཔག་མེད་ཀྱིས། །
བཀའ་དང་བསྟན་འགྱུར་གསུང་རབ་གླེགས་བམ་སོགས། །
པར་དུ་བསྐྲུན་པའི་ལེགས་བྱས་འོ་མའི་མཚོས། །
སྐྱེ་དགུ་བློ་ཡི་གདུང་བ་ཅི་ཡང་སེལ། །
ས་སྐྱོང་ཏཱ་མིང་རྒྱལ་པོའི་རལ་བའི་ཚལ། །
ཞབས་སེན་འཁོར་ལོའི་རྒྱུན་དུ་ཉེར་བཀོད་ནས། །
དྲེགས་ལྡན་སྟོང་གི་སྙིང་ལ་རྒྱས་བཏབ་པས། །
སྡེ་བརྒྱད་མ་ལུས་དབང་མེད་བྲན་དུ་འཁོར། །
ཚོགས་གཉིས་བསོད་ནམས་གངས་ཀྱི་རི་བོའི་སྤོར། །
མདོ་རྒྱུད་གཡུ་རལ་གསིག་པའི་སེང་གེ་གང་། །
དཔྱད་འཇོག་སྡེར་ཆེན་རྣོན་པོས་བྱིང་རྒུད་ཀྱི། །
ཤེས་ཉོན་མུན་པའི་དགྲ་བོ་གཏན་ནས་བཅོམ། །
རིང་ནས་གོམས་པའི་གྲུབ་པའི་ཡོན་ཏན་གྱིས། །
རྡོ་རྗེའི་བྲག་ལ་ཞབས་ཟུང་འཁོར་ལོའི་རིས། །
ཉེ་བར་བཀོད་པའི་རྣལ་འབྱོར་སྤྱོད་པ་ཡིས། །
147



གཙང་གསུམ་རླབས་ཀྱི་ཟེགས་མ།
ཡིད་ཅན་ཀུན་ལ་དད་པའི་ས་བོན་བསྐྲུན། །
ཀུན་ལ་དགའ་བའི་མཛད་བཟང་བདུད་རྩིའི་ཆར། །
ཐུབ་བསྟན་ཧ་རི་ནགས་སུ་སྨིན་པའི་དཔྱིད། །
བཤད་སྒྲུབ་ཉི་མ་སྟོང་གི་འོད་སྣང་གཟིས། །
ཁམས་སྟོད་འཛིན་མར་དཔྱིད་ཀྱི་དཔལ་ཡོན་སྦྱིན། །
ཁྱད་པར་གྲུབ་མཐའ་ཀུན་ལ་ལེགས་བྱང་ཞིང་། །
རྡོ་རྗེ་ཕུར་བ་བྲག་ཏུ་བཞེངས་པ་སོགས། །
བསྟན་དང་འགྲོ་བའི་དོན་ཆེན་ལྷུར་བླངས་པས། །
མཁས་གྲུབ་བྱེ་བའི་དབུས་ན་སྙན་པ་རྒྱས། །
ཡབ་ཀྱི་མཆོག་གྱུར་དཔལ་ཆེན་ཞེས་བྱ་དང་། །
སྐྱེད་ཡུམ་སྒྲོལ་མ་ལྷན་དུ་འདུས་པ་ལས། །
མཆོག་སྤྲུལ་ངག་དབང་བསོད་ནམས་ཡེ་ཤེས་ནི། །
ཚུལ་ཁྲིམས་དྲི་བཟང་ཀློང་ན་མཚན་དཔེ་གྲོལ། །
བསྐྱེད་རྫོགས་ཡོན་ཏན་ནོར་བུ་འོད་དཀར་གྱིས། །
འགྲོ་བའི་ཤེས་ཉོན་མུན་པ་གཏན་བཅོམ་ནས། །
འཇིགས་བྱེད་ལ་སོགས་བླ་མེད་ལྷ་ཚོགས་ཀྱི། །
མཆོག་ཐུན་དངོས་གྲུབ་སྟོང་གི་སྐལ་བ་རྙེད། །
ཡང་སྤྲུལ་དམ་པ་རྟ་མགྲིན་དབང་ཕྱུག་ཀྱང་། །
-
-
，
，
，
148



གནས་བསྟོད་མུ་ཏིག་ཕྲེང་མཛེས།
ཇོ་བོ་སྐྱོགས་ཆེན་གདོང་རྭའི་ཉེ་འདབས་སུ། །
རྟ་མགྲིན་ཚེ་སྐྱབས་གཡུ་སྒྲོན་ཁྱོ་ཤུག་གི །
བསོད་ནམས་བྱེ་བས་བསྐྲུན་པའི་བུ་སྐལ་བྱོན། །
གཞོན་ནུའི་དུས་སུ་ཡུལ་ལྷས་བྱིན་བརླབས་པས། །
ཁྲོ་བོའི་རྒྱལ་པོ་རྟ་མགྲིན་ཡང་གསང་གི ། །
སྒྲུབ་ཐབས་པོ་ཏི་རྙེད་པའི་ལེགས་མཛད་སོགས། །
གྲུབ་པའི་རྒྱལ་མཚན་སྲིད་ཞིའི་མཁའ་ལ་བསྒྲེངས། །
བྱ་བྲལ་བླ་མ་བསྟན་པ་ཕུན་ཚོགས་ནི། །
ཀུན་དགའ་མཆོག་དང་ལྷ་མོ་སྒྲོལ་མ་ཡི། །
རིགས་ཀྱི་ཐིག་ལེར་ཉེ་བར་བལྟམས་གྱུར་ཅིང་། །
བརྟན་པའི་འཁོར་ལོའི་ཞལ་བཟང་ཅི་ཡང་མཇལ། །
འཇམ་དབྱངས་སེང་གེ་བསྟན་པའི་སྒྲོན་མེ་ཡང་། །
ཡབ་ལ་འཇམ་དབྱངས་ཡུམ་ལ་སྒྲོལ་མ་སྐྱིད། །
ཐབས་དང་ཤེས་རབ་ཟུང་དུ་འབྲེལ་བ་ཡི། །
གཞིས་སུ་ངོ་མཚར་ལྟས་བཅས་ལེགས་འཁྲུངས་ནས། །
བདག་ཁྲི་མཆོག་གི་ཞལ་ལུང་ཇི་བཞིན་དུ། །
འདུས་སྡེའི་ཁྲོད་ནས་རབ་ཏུ་བྱུང་གྱུར་ཅིང་། །
འཁོར་ལོ་གསུམ་གྱི་བྱ་བས་རྒྱལ་བསྟན་ཉིད། །
149



གཙང་གསུམ་རླབསཀྱི་ཟེགས་མ།
རྫོགས་ལྡན་གསར་བའི་དཔལ་ཡོན་ཅི་དགར་བསྐྲུན། །
བྱམས་པའི་འོ་རྒྱུན་སྐྱེ་དགུའི་གསོས་སུ་སྨིན། །
ཚུལ་ཁྲིམས་མར་གསར་བསླབ་གསུམ་སྣོད་དུ་གཏམས། །
དཔལ་འབྱོར་བཟང་པོས་རྒྱལ་བསྟན་ཕྱོགས་མཐར་སྤེལ། །
ཀླུ་ལྡིང་རྗེ་སོགས་མཁས་རྒུའི་གཙུག་ན་རྒྱན། །
ཁྱད་པར་སོག་དམག་གཟའ་བདུད་ནག་པོ་ཡིས། །
ཐུབ་བསྟན་བཅོ་ལྔའི་ཟླ་བར་གཙེས་ནའང་། །
གང་གི་འཕྲིན་ལས་རྟེན་འབྱུང་འོད་དཀར་གྱིས། །
འཛིན་མའི་ཁྱོན་ལ་བཤད་སྒྲུབ་སྣང་བ་བྱིན། །
ཡང་སྤྲུལ་བྱམས་པ་ཀུན་དགའ་བཀྲ་ཤིས་མཆོག །
ཚ་བས་གདུང་བའི་གླང་ཆེན་པད་མཚོར་བཞིན། །
ས་ངོར་ལ་སོགས་མཁས་པའི་མདུན་ས་རུ། །
མདོ་རྒྱུད་ཁྲུས་ཀྱི་རྫིང་བུར་ཅི་བདེར་རོལ། །
འོན་ཏེ་འགྲོ་བའི་བསོད་ནམས་རྟ་ལྗང་ཅན། །
མི་མཐུན་རྐྱེན་ངན་ཤིང་རྟས་ཉེར་དྲངས་པས། །
གང་གི་མཛད་འཕྲིན་གསེར་གྱི་ཉག་མ་སྟོང་། །
ཆུ་ལྷའི་ཕང་བར་ཞི་བའི་ཏིང་འཛིན་བསྟེན། །
འགྲོ་བའི་རྩ་ལག་ལྷོ་རྒན་རིན་པོ་ཆེ། །
150.



གནས་བསྟོད་མུ་ཏིག་ཕྲེང་མཛེས།
ས་ཡི་དགེ་བཅུ་མ་ལུས་ཚང་བའི་གནས། །
ཅི་ངེ་གྲོང་དུ་ཞབས་སེན་བཀོད་པ་ན། །
དམ་པའི་རང་རྟགས་དད་ལྡན་སྙིང་ན་ལྕི། །
སྐྱེས་སྦྱངས་ཡོན་ཏན་མིའུ་ཐུང་གོམ་གཅིག་གིས། །
མདོ་རྒྱུད་རྒྱ་མཚོའི་ཕ་མཐའ་གཞལ་དང་ལྷན། །
བཤད་སྒྲུབ་རླབས་རིས་མཁའ་ལ་བརྩེགས་པ་དང་། །
ཕྱིན་དྲུག་ནོར་བུའི་བགོ་སྐལ་དཔག་མེད་འགྱེད། །
དམ་ཅན་རྒྱུ་སྐར་ཚོགས་ཀྱི་འོད་སྣང་གིས། །
བསླབ་ཁྲིམས་ཞོ་གསར་ཚོམ་བུ་སྟོང་བརྡལ་ཞིང་། ། །
ལས་བཞི་འཕྲིན་ལས་མཁའ་ལ་མཉམ་འཇུག་པས། །
རབ་འབྱམས་ཞི་ཁྲོའི་དངོས་གྲུབ་ཆར་དུ་བསྙིལ། །
ཉག་རོང་གཤིན་རྗེའི་གཡུལ་ངོ་ལེགས་ཟློག་ཅིང་། །
རྒྱལ་བསྟན་དར་གྱི་རུ་མཚོན་མཁའ་ལ་འཕྱར། །
གནས་བརྟན་བཅུ་དྲུག་གསེར་ཞུན་ཕུང་བོས་བསྐྲུན། །
གྱ་གསུམ་ལོ་རུ་བསྟན་པའི་དོན་ལ་འདས། །
རབ་བྱུང་བཅོ་ལྔའི་ས་ཕག་ལོ་ཟླའི་ཁྲོད། །
ཁྲི་འདུ་དཔོན་ཚང་པད་དཀར་གདུང་གི་ཚལ། །
ཡང་སྤྲུལ་གེ་སར་གསར་བའི་འཛུམ་མདངས་ཀྱིས། །
151



གཙང་གསུམ་རླབས་ཀྱི་ཟེགས་མ།
མགོན་གཟིགས་ཞབས་དྲུང་ཐུགས་ལ་བདེ་བ་བྱིན། །
འོན་ཏེ་འགྲོ་བའི་བསོད་ནམས་དམན་གྱུར་པས། །
འབྱུང་འགྱུར་སླར་ཡང་འཁྲུངས་པའི་ལུང་བསྟན་གྱིས། །
རེ་ཞིག་མངོན་དགའི་ཞིང་དུ་བྱོན་པ་ཡིས། །
གདུལ་བྱའི་ཡིད་མཁར་སྐྱོ་བའི་གྲུ་ཆར་ལུད། །
དེ་ནས་རོང་འབྲོག་གཡུང་དྲུང་བསྣོལ་མའི་གཞིར། །
ས་ལ་སྤྱོད་པ་ཕུན་ཚོགས་དབང་རྒྱལ་དང་། །
སྐྱེད་ཡུམ་ཞི་རྡོའི་རིགས་ཀྱི་ཐིག་ལེ་རུ། །
མཆོག་སྤྲུལ་པདྨ་ཚེ་དབང་བསྐྱར་དུ་འཁྲུངས། །
གཞོན་ནུའི་དུས་ནས་སྒ་སྟོན་རྡོ་རྗེ་འཆང་། །
མཉེས་པ་གསུམ་གྱིས་གཙུག་ཏུ་ལེགས་བཀུར་ཅིང་། །
ལམ་འབྲས་གཞུང་དང་རྒྱུད་སྡེའི་ཟབ་གནད་ལ། །
བརྩོན་པ་ཆུ་བོའི་རྒྱུན་བཞིན་བསྟེན་པར་མཛད། །
འཇམ་དབྱངས་ས་པཎ་མི་ཡི་རྣམ་རོལ་ཏུ། །
ལེགས་བྱོན་རྫོགས་ཆེན་གཞན་དགའ་ཉེར་དྲངས་ནས། །
མདོ་རྒྱུད་མན་ངག་ནོར་བུ་གཏེར་བརྡོལ་བའི། །
བཤད་གྲྭ་དལ་འབབ་མཛོད་ཀྱི་གདེངས་ཀ་བརྩེགས། །
རིང་ནས་གོམས་པའི་དཔྱད་འཇོག་གོ་ཆ་ཡིས། །
152



གནས་བསྟོད་མུ་ཏིག་ཕྲེང་མཛེས།
རྐྱེན་ངན་དགྲ་བོ་གཡུལ་ལས་རྒྱལ་དང་ལྷན། །
མཚོ་སྐྱེས་རྒྱལ་བའི་དཀྱིལ་འཁོར་མངོན་གཟིགས་ཤིང་། །
ཟག་མེད་ཆོས་ཀྱི་བདེན་པ་ཝ་ལེར་རྙེད། །
གང་ཚེ་དད་ལྡན་བསོད་ནམས་སྐྱ་རེངས་ཀྱིས། །
ཉེར་དྲངས་ལྷ་སྐལ་སྣང་བའི་མུ་ཁྱུད་ཅན། །
འཇམ་དབྱངས་ངུར་སྨྲིག་གར་དུ་ཟློས་པའི་སྐུ། །
ཁམས་སྟོད་སྒེག་མོའི་ཕང་ན་མངོན་པར་འཕགས། །
ཕྱག་ན་པདྨོའི་སྒྱུ་འཕྲུལ་ཡངས་པའི་གར། །
རྨ་ཆེན་ཡབ་ཀྱི་ཐིག་ལེའི་བདེ་ཆེན་དང་། །
མཛངས་མའི་ཡོན་ཏན་དཔལ་གྱིས་སྒེག་གྱུར་པའི། །
རྒྱལ་ཡུམ་ཚེ་རིང་དབྱངས་མཚོའི་སྟོང་ཁམས་ལས། །
བདེ་སྟོང་ཡེ་ཤེས་གར་གྱི་རྣམ་རོལ་བའི། །
སྟག་ཤམ་འཛུམ་རིས་དགོད་པའི་ཁྲོ་ཉམས་ཀྱིས། །
སྐྱེ་དགུ་མི་འདོད་ཉེར་འཚེའི་ལན་ཆགས་ཀུན། །
ཉིན་བྱེད་འོད་ཀྱིས་འཐུང་བའི་བ་མོ་བཞིན། །
གང་གི་ཟག་མེད་མཁྱེན་པའི་དཀྱིལ་འཁོར་ལས། །
རྗེས་ཆགས་འོད་ཟེར་སྟོང་གི་དྲ་བ་འགྱེད། །
སྔོན་གནས་རྗེས་སུ་དྲན་པའི་ཉམས་རྟོགས་ཀྱིས། །
153



གཙང་གསུམ་རླབས་ཀྱི་ཟེགས་མ།
དུས་གསུམ་མངོན་དུ་གཟིགས་པའི་རྣམ་ཐར་བསྐྱངས། །
ཕ་ཝང་ཆིབས་ནས་རང་དགོན་སྐྱོད་ཁུལ་དང་། །
གོང་མའི་སྐྱེད་ཡུམ་མཐོང་འཕྲལ་ཨ་མ་ཞེས། །
འདམ་སྐྱེས་པདྨ་དྲི་མས་ཡོངས་བཏང་ལྟར། །
མངོན་ཤེས་སྟོབས་ཀྱིས་ཀུན་ཡིད་ཚིམ་པར་མཛད། །
རིང་ནས་བྱིས་པའི་སྤྱོད་པ་ཡོངས་སྤངས་ཏེ། །
རིམ་གཉིས་རྣལ་འབྱོར་ཕྱོགས་ལ་གཞོལ་མཛད་ཅིང་། །
བརྒྱད་གཉིས་ལང་ཚོ་དར་བའི་འཇམ་དབྱངས་བཞིན། །
རྫི་བོའི་སེམས་བསྐྱེད་དུས་ལས་གཡེལ་བ་བྲལ། །
དེ་འདྲའི་ཁྱེའུ་ཡིད་འོང་ལྡན་པ་ཞིག །
འདམ་དཀར་ཆོས་རྗེའི་ཡེ་ཤེས་སྤྱན་ལམ་དུ། །
སྒྲིབ་མེད་གསལ་བས་གོང་མའི་མཚན་མཐུན་པར། །
བྱམས་པ་སྨྲ་བའི་སེང་གེ་ཞེས་སུ་གསོལ། །
མཆོག་གསུམ་བསླུ་བ་མེད་པའི་བདེན་པ་དང་། །
ཆོས་ཉིད་མི་འགྱུར་བདེན་པའི་བྱིན་རླབས་སམ། །
དགེ་འདུན་མི་ཕྱེད་འདུན་པའི་བྱིན་རླབས་ཀྱིས། །
མཆོག་ཉིད་དགུང་ལོ་གསུམ་ལ་སོན་པའི་དུས། །
བདག་ཆེན་ངག་དབང་མཐུ་སྟོབས་དབང་ཕྱུག་གི །
154



གནསབསྟོད་མུ་ཏིག་ཕྲེང་མཛེས།
བཀའ་ལུང་རྡོ་རྗེའི་བྱིན་ཆེན་བསྩལ་པ་ལྟར། །
འཁྲུལ་བྲལ་སྤྲུལ་སྐུ་ཟླ་བ་གཞོན་ནུ་ཉིད། །
བསྐལ་བཟང་ཤར་རིའི་ཕྲག་ཏུ་འཛུམ་དཀར་དགོད། །
མཁྱེན་པས་ལུང་རྟོགས་ཡོན་ཏན་མཁའ་ལྟར་ཡངས། །
བརྩེ་བས་རྒྱུད་ལྔའི་སེམས་ཅན་མ་ལྟར་བྱམས། །
ནུས་པས་ལྔ་བདོའི་སྡུག་བསྔལ་དྲུངས་ནས་ཕྱུང་། །
བརྟན་པའི་འཁོར་ལོའི་རྣམ་ཐར་བདག་གིར་བཞེས། །
ཁྱད་པར་དབང་ལུང་ཁྲིད་གསུམ་མན་ངག་གནད། །
གར་ཐིག་དབྱངས་གསུམ་ཆོས་ཀྱི་སྔོན་འགྲོ་དང་། །
འབུད་རྡུང་དཀྲོལ་གསུམ་ཆོ་གའི་ཕྱག་ལེན་བཅས། །
མ་བསླབས་ཐུགས་སུ་ཆུད་པའི་རྟོགས་པ་སྨིན། །
ཡུལ་ལ་སྡེ་བཞིའི་དཔལ་ཡོན་རྒྱས་པ་དང་། །
དགོན་པར་བཤད་སྒྲུབ་ལས་ཀྱི་འཁོར་ལོ་སོགས། །
ས་སྟེང་ཤིས་པར་སྒྲུབ་པའི་དགེ་མཚན་གྱིས། །
རྫོགས་ལྡན་མགྲོན་དུ་བསུས་པའི་ངོ་མཚར་མང་། །
འོན་ཏེ་ནག་ཕྱོགས་བདུད་སྡེའི་རུ་མཚོན་དང་། །
འགྲོ་མང་ཉེས་སྤྱོད་གཡོ་བྱེད་ལྷན་སྡེབ་ཀྱིས། །
རྒྱལ་བསྟན་ཉི་གཞོན་ནུབ་རིའི་ཕྲག་ལ་དྲངས། །
155



གཙང་གསུམ་རླབས་ཀྱི་ཟེགས་མ།
བསྟན་འཛིན་འདུས་སྡེར་ལོག་པའི་ཁྲིམས་ཀྱིས་མནར། །
དུང་དཀར་སེར་པོར་སྣང་བའི་མིག་ཤེས་དང་། །
འོ་མར་ཆུ་སྔོན་མཐོང་བའི་ལོག་རྟོག་གིས། །
རྒྱུ་འབྲས་བདེན་པའི་ཆོ་ག་བརླགས་པ་དང་། །
ཀླ་ཀློ་མུན་པའི་དཔུང་ཚོགས་མཐའ་ནས་དར། །
རྟེན་གསུམ་ཤ་ཟའི་གདན་དུ་བརྩེགས་པ་དང་། །
གཙུག་ལག་མེ་ཡི་ཟས་སུ་བཏབ་པ་སོགས། །
བསིལ་ལྗོངས་ནང་མཛོད་རྣམ་སྲས་དཔལ་གྱི་དབྱིག །
ཇུས་ངན་ཇག་པ་བྱེ་བའི་ལོག་འཚོར་བསྒྲུབས། །
དེ་འདྲའི་སྡུག་བསྔལ་དུག་གི་མཚོ་མོ་འབུམ། །
བདེན་འཚོལ་ཉི་མ་སྟོང་གིས་སྐེམ་བྱས་པས། །
དཀར་འདོན་དུང་གི་ཟླ་བ་ཁྲག་ཁྲིག་གིས། །
སྡོམ་བརྩོན་ཨུཏྤལ་དཀར་པོ་སླར་ཡང་འཛུམ། །
དེ་ཚེ་ཐུགས་རྗེའི་གྲུ་ཆར་དག་པའི་བརླན། །
འགྲོ་བའི་བསོད་ནམས་ཞིང་སར་སྨིན་པའི་སླད། །
ཡང་དར་བསྟན་པའི་ལོ་ཏོག་འཁྲུངས་པའི་གཞི། །
བཤད་སྒྲུབ་སོ་ནམ་སྟོང་གི་ལས་ལ་བྲེལ། །
ཁྱད་པར་སྡོམ་གསུམ་བདུད་རྩི་འོ་རྒྱུན་གྱིས། །
156



གནས་བསྟོད་མུ་ཏིག་ཕྲེང་མཛེས།
གནས་གསུམ་མྱ་ངན་སེལ་བའི་ཆོ་ག་འབུམ། །
བསླབ་གསུམ་གཞུང་ལ་དད་པའི་གདུལ་བྱ་ལ། །
བཀའ་དྲིན་གསུམ་གྱི་སྒོ་ནས་ཉམས་སུ་བསྟར། །
གང་གི་འཕྲིན་ལས་ནམ་མཁའི་ཐིག་ལེ་ཡིས། །
མདོ་སྟོད་རིན་ཆེན་སྙིང་བོའི་གཞལ་ཡས་ནས། །
འདུལ་འཛིན་མཚམས་སྤྲིན་གསར་བའི་བླ་རེ་སྟོང་། །
ཤར་ཕྱོགས་མངོན་དགའི་ཞིང་ན་ལེབ་ཀྱིས་དཔྱངས། །
ཆོས་ཀྱི་མཛད་བཟང་སྲིད་ཞིའི་མཁའ་ལ་བརྡལ། །
སྲིད་ཀྱི་འགྲོ་དོན་རྒྱ་མཚོའི་མཐའ་ལ་འཁྱུད། །
འདུལ་བའི་སྤྱོད་པས་བསྟན་པའི་རྒྱལ་མཚན་བསྒྲེངས། །
ཁྲིམས་ཀྱི་ཞལ་ཏས་དམངས་སེམས་ཡོངས་སུ་དུལ། །
སྐབས་དེར་ཁྲི་འདུ་ནང་བསྟན་ཚོགས་གཙོ་སོགས། །
སྲིད་སྐྱོང་སྙན་པའི་ཆོ་ལོ་སྣ་ཚོགས་ཀྱིས། །
མེས་རྒྱལ་འཕོ་འགྱུར་ཡངས་པའི་ལམ་ཆེན་དུ། །
ཕན་བདེའི་ཞབས་ཟུང་འཁོར་ལོ་སྒྱུར་ལ་བྲེལ། །
སྣ་ཚོགས་ཟུག་རྔུས་གདུང་བའི་འགྲོ་བ་ལ། །
སྨན་རྩིས་རིམ་གྲོའི་བདག་རྐྱེན་བསྩལ་པ་ཡང་། །
སྦྱིན་པའི་དབང་བོ་དྲི་མེད་ཀུན་ལྡན་གྱི། །
157



གཙང་གསུམ་རླབསཀྱི་ཟེགས་མ།
རྒྱལ་སྲས་རྣམ་ཐར་གཙང་མའི་རྗེས་སུ་འགྲོ། །
ལེགས་སྐྱེས་རི་བོའི་གཏོས་སུ་མཉམ་པ་དང་། །
བསྔགས་པའི་རྫ་རྔ་དགུང་ནས་ལྡིར་བ་སོགས། །
དད་པའི་ཕྱག་རྒྱའི་རྩེ་མོར་རྟག་མཆོད་པའི། །
སྐྱབས་མགོན་དམ་པའི་མཛད་བཟང་རྫོགས་མཐའ་དབེན། །
དད་གསུམ་ཆུ་གཏེར་རྒྱས་པའི་ཡོན་བདག་ཀུན། །
མཆོག་གསུམ་གུས་པའི་རླབས་རིས་མཁའ་ལ་བརྩེགས། །
སྒོ་གསུམ་རྟེན་གྱི་བཞེངས་པར་ཉེར་ཕྱོགས་ནས། །
རིགས་གསུམ་ལྷ་ཡི་སྒྲུབ་གནས་སྐུན་ལ་རིངས། །
ཤར་ན་ལུགས་གཉིས་ཇུས་ཀྱི་དཔལ་ཡོན་སྟོང་། །
གྲགས་སྙན་རྒྱུ་མཚོའི་མཐའ་ལ་འཁྱུད་བྱེད་པའི། །
འཕགས་པའི་ཞབས་ཟུང་རི་མོས་མཛེས་པ་ཅན། །
བཞུགས་ཁྲི་པདྨ་དཀར་པོ་བརྟན་ཅིང་བརླིང་། །
ལྷོ་ན་གདེངས་ཅན་དགྱེས་དགུར་རོལ་བའི་གནས། །
འགྲོ་བའི་བསོད་ནམས་མི་ཟད་འཕེལ་བའི་གཏེར། །
དབང་སྔོན་མདངས་ཀྱིས་ཡོངས་སུ་མཛེས་པའི་མཚོ། །
གཡུ་ཞུན་མེ་ལོང་བྱེ་བའི་སྒེག་པ་འཛིན། །
ནུབ་ན་ལྷ་མིའི་སྟོན་པ་ཤཱཀྱའི་རྒྱལ། །
158



གནས་བསྟོད་མུ་ཏིག་ཕྲེང་མཛེས།
མཆོག་ཟུང་གསེར་གྱི་རི་བོ་ལྟར་འགྱིང་བའི། །
མཚན་དཔེ་ཉི་མ་འབུམ་གྱི་འོད་སྣང་གིས། །
སྐྱེ་དགུའི་མ་རིག་མུན་པ་དྲུངས་ནས་ཕྱུང་། །
བྱང་ན་སངས་རྒྱས་གཉིས་པ་པད་མ་འབྱུང་། །
གྲུབ་པའི་དབང་ཕྱུག་ཐང་སྟོང་རྒྱལ་པོ་ཡི། །
སྣང་བརྙན་གསེར་བྱུར་ལྷུན་པོས་རབ་བརྗིད་པའི། །
བཟོ་རྩལ་ཚངས་ཆེན་བློ་ལས་བྱུང་བཞིན་མཛེས། །
འགྲོ་བའི་ཚོགས་གཉིས་རྒྱ་མཚོ་འཕེལ་ཕྱིར་དང་། །
སངས་རྒྱས་རྗེས་སུ་དྲན་པའི་ལེགས་མཛད་ལས། །
བདེ་གཤེགས་མཆོད་རྟེན་ཚར་དུ་དངར་བ་ཡིས། །
བསིལ་ལྗོངས་གངས་རི་སྟོང་གི་ཁེངས་པ་བསྙིལ། །
ཕུལ་བྱུང་སྙིང་རྗེ་བཟང་པོ་ལས་འོང་ཞིང་། །
དམངས་ཁྲོད་བཟོ་རྩལ་སྟོང་གིས་བཞེངས་པ་ཡི། །
གོར་མ་རྡོ་ཡི་གླེགས་བམ་བརྩེགས་པ་ནི། །
བྱ་རྒོད་ཕུང་པོའི་རི་དང་ཡང་དག་མཚུངས། །
ཁྱད་པར་འདུས་སྡེ་རྒྱ་མཚོའི་བསྟི་གནས་ཆེ། །
ཇོ་ཁང་བསམ་གྲུབ་དགེ་ལེགས་རྒྱ་མཚོ་མཆོག །
ཤ་ཟ་རྒྱ་མཚོའི་སྙིང་གི་གསང་བ་རུ། །
159



གཙང་གསུམ་རླབས་ཀྱི་ཟེགས་མ།
ལུས་ཅན་རྒྱ་མཚོའི་མགོན་དུ་བཞེངས་པ་ཡང་། །
སངས་རྒྱས་གཉིས་པ་པདྨ་འབྱུང་གནས་ཀྱི། །
མ་རྒྱུད་མཁའ་འགྲོ་བྱེ་བའི་དབེན་གནས་མཆོག །
ཟངས་མདོག་དཔལ་གྱི་རི་བོའི་རྩེ་མོ་ན། །
པདྨ་འོད་ཀྱི་གཞལ་ཡས་གྲུབ་པ་བཞིན། །
ནང་གི་བཀོད་པ་མངོན་དགའི་ཞིང་གི་དཔལ། །
ཐུབ་དབང་གུ་རུ་ཐང་རྒྱལ་ས་པཎ་སོགས། །
བསིལ་ལྗོངས་རྒྱལ་བསྟན་ཕྱི་མོ་མགོན་རྣམས་ཀྱང་། །
ཞལ་རས་ཆུ་སྐྱེས་གསར་བའི་གེ་སར་འཛུམ། །
སྤྱི་ཏི་ཕྱག་གི་འོ་རྒྱུན་མ་ཉམས་པར། །
ཀྱེ་རྡོ་ཀུན་རིགས་སྒྲོལ་ལྗང་མི་འཁྲུགས་སོགས། །
སྐུ་ཐང་ལྡེབས་བྲིས་རི་མོའི་སྒྱུ་རྩལ་ཡང་། །
དེང་དུས་དད་ལྡན་མིག་གི་དཔྱིད་དུ་སྨིན། །
དེ་ཡི་སྟེང་གི་ཡངས་པའི་ལྡིང་ཁང་ན། །
བྱམས་པ་སེང་གདོང་ཕྱག་རྡོར་རྟ་མགྲིན་སོགས། །
སོ་སོའི་ཕྱག་མཚན་མངོན་པའི་རྣམ་པ་ཡང་། །
འགྲོ་བའི་དོན་དུ་ཆོ་ག་སྤེལ་དང་མཚུངས། །
ལམ་འབྲས་ལྷ་ཁང་ཤར་ནུབ་གཟིམས་ཆུང་སོགས། །
160



གནསབསྟོད་མུ་ཏིག་ཕྲེང་མཛེས།
-
-
-
--
རྟེན་གསུམ་ཚར་དུ་དངར་བའི་ངོ་མཚར་ཀུན། །
འོག་མིན་ཞིང་ན་བྱང་སེམས་ཉན་རང་རྣམས། །
ཐེག་ཆེན་ཆོས་ཀྱི་དཔལ་ལ་རོལ་བ་བཞིན། །
ཕྱོགས་དེར་ཨ་གཉན་དམ་པ་ཀུན་དགའ་གྲགས། །
སྒ་ཡུལ་གླིང་གི་སྟོན་པར་བྱོན་པའི་དུས། །
སྡེ་བརྒྱད་རྩལ་གྱིས་བསྐྲུན་པའི་གཙུག་ལག་མཛོད། །
ཀ་དྲུག་ཕོ་བྲང་གཡུང་དྲུང་རིས་སུ་འཁྱིལ། །
མ་འོངས་གདུལ་བྱའི་དད་རྟེན་སྤྲུལ་བ་ཡང་། །
སྐྱེ་མཆེད་ཨ་ཡིག་རིག་བྱེད་མ་ལ་སོགས། །
རང་བྱོན་རི་མོ་འབུམ་གྱིས་མཛེས་པ་ནི། །
བི་ཤྭ་ཀརྨའི་བློ་ལས་བྱུང་བ་བཞིན། །
དེ་ཡི་རྒྱུན་དུ་རིན་ཆེན་བྱེ་བའི་དབྱིག །
ཆོས་སྲིད་མི་འཇིགས་ཁྲི་ལ་དབང་བསྐུར་བའི། །
ལྷོ་སྤྲུལ་བཅུ་བཞི་ཆེན་མོའི་གདུང་རྟེན་མཆོག །
ཉིན་བྱེད་སྟོང་གི་འོད་སྣང་འགྱེད་པ་བཞིན། །
མེ་ཏོག་བདུག་སྤོས་སྣང་གསལ་དྲི་ཆབ་སོགས། །
སྣ་ཚོགས་དངོས་པོའི་མཆོད་ཕྲེང་བསྟར་བ་ཡང་། །
མཁའ་སྤྱོད་ཞིང་ན་ཡིད་ཀྱིས་སྤྲུལ་བ་ཡི། །
161



གཙང་གསུམ་རླབས་ཀྱི་ཟེགས་མ།
ཀུན་བཟང་མཆོད་པའི་སྤྲིན་ཕུང་གཡོ་བ་བཞིན། །
ལྷག་པར་རྒྱལ་བསྟན་སྐྱེད་ཚལ་བཞད་པའི་གཉེན། །
འཆད་རྩོད་རྩོམ་པའི་གྲུ་ཆར་འཇོ་བའི་དཔྱིད། །
ལྔ་རིག་ཆོས་ཀྱི་གཙུག་ལག་ཡངས་པའི་མཁར། །
དཔལ་ལྡན་ནཱ་ལེནྡྲ་ཡི་ཟླ་བོར་བྱེད། །
གང་དེར་ཐུབ་དབང་གཙོ་འཁོར་རྣམ་གསུམ་དང་། །
བཀའ་དང་བསྟན་འགྱུར་གྲུབ་མཐའ་རྣམ་བཞི་ཡི། །
གསུང་རབ་གླེགས་བམ་བཀའ་གདམས་མཆོད་རྟེན་བཅས། །
སྐུ་གསུང་ཐུགས་ཀྱི་བཀོད་པ་འབྱམས་སུ་ཀླས། །
དེང་གི་ལྔ་བརྒྱའི་རྒུད་པ་སེལ་བའི་ཕྱིར། །
དགྱེས་པ་རྡོ་རྗེ་དྲག་ཏུ་ཁྲོས་པའི་སྐུ། །
གུར་མགོན་ཁྲོ་བོ་འབུམ་གྱི་སྡེ་དང་བཅས། །
བསྟན་དགྲ་མི་བསུན་འདུལ་བའི་གཉེན་པོར་བཞེངས། །
ཁྲག་ཞག་རྒྱ་མཚོའི་རྦ་ཀློང་ལེགས་འཁྱིལ་ཞིང་། །
མེ་རླུང་འབར་བའི་གུར་ཁྱིམ་ཡངས་པོའི་ནང་། །
ཤེས་རབ་ལྷ་མོ་ཁྲོས་པའི་དམག་ཟོར་མས། །
བསྟན་འཛིན་འདུས་སྡེ་སྐྱོང་ལ་ཀུན་ནས་བྲེལ། །
ཁམས་གསུམ་མ་རིག་སྲོག་སྙིང་ཟ་བའི་ཕྱིར། །
162



གནས་བསྟོད་མུ་ཏིག་ཕྲེང་མཛེས།
རྒྱལ་ཀུན་གསང་གསུམ་ངོ་བོར་ཁྲོས་པའི་ལྷ། །
ཕྱག་རྡོར་འབྱུང་པོ་འདུལ་བྱེད་འཁོར་དང་བཅས། །
འཇིགས་རྔམ་གཡུལ་ལས་རྒྱལ་བའི་ཁེངས་པ་འཛིན། །
གནས་དེར་དམ་པའི་ཡང་སྤྲུལ་གསེར་རིའི་ཕྲེང་། །
སྒྱུ་འཕྲུལ་གར་དུ་ཟློས་པའི་ཡང་དབེན་ཆེ། །
ལྷོ་ཕྱོགས་དྲུང་བའི་བླ་བྲང་ཡངས་པའི་མཁར། །
ལྷོ་དྲུང་ཞེས་སུ་ལོ་རྒྱུས་གཏམ་གྱིས་སྙན། །
སད་མི་དག་དང་ས་སྐྱའི་རང་ལུགས་སུ། །
ཐུན་མིན་བསྟན་པའི་བཀའ་སྲུང་མཐུ་བོ་ཆེ། །
དཀར་མོ་བདུད་རྒྱལ་ལ་སོགས་དམ་ལྡན་ཀུན། །
དུས་གསུམ་གཡེལ་མེད་བྱ་རའི་ལས་ལ་བརྩོན། །
གཞན་ཡང་བྱམས་པ་ཚུལ་ཁྲིམས་དཔལ་བཟང་སོགས། །
འཁྲུངས་རབས་རིམ་བྱོན་སྤྲུལ་བའི་རིང་བསྲེལ་གྱི། ། །
ཨ་ཡིག་དང་བཅས་བྱོན་པ་བརྒྱ་ཕྲག་གིས། །
བསྟན་པའི་རུ་མཚོན་བདུད་སྡེའི་སྙིང་ལ་ཚུགས། །
ཁྲིམས་ལྡན་འདུས་སྡེ་སྟོང་གི་དབེན་པའི་གནས། །
ལི་ཁྲི་རྒྱ་མཚོ་འཁྱིལ་བའི་དཔལ་ཡོན་ཅན། ། །
འདུ་ཁང་བཀྲ་ཤིས་སྒོ་མང་ངོ་མཚར་དབྱིབས། །
163



གཙང་གསུམ་རླབས་ཀྱི་ཟེགས་མ།
འོག་མིན་སྟུག་པོ་བཀོད་པའི་དཔལ་ལ་འཁུ། ། །
གང་དེའི་རྟེན་གཙོ་ཉིན་བྱེད་བྱེ་བའི་མཛོད། །
གསེར་སྦྱངས་ལྷུན་པོའི་དཔལ་གྱིས་མཛེས་པ་ཅན། །
ཇོ་བོ་ཡིད་བཞིན་ནོར་བུའི་སྐུ་བརྙན་ཡང་། །
ལྷ་ལྡན་གཙུག་ལག་ཁང་དང་གཉིས་སུ་མེད། །
གཡས་སུ་གསེར་ནག་ཞུན་མས་ལེགས་བྲིས་པའི། །
གསུང་རབ་གླེགས་བམ་དགུང་དུ་བརྩིགས་པ་ནི། །
མ་ཧཱ་ཙི་ནར་གྲགས་པས་ཡོངས་སྙན་པའི། །
གླང་ཆེན་འགྱིང་རིའི་བྲག་ལ་ལྟ་བ་བཞིན། །
གཡོན་དུ་བྱང་ཆུབ་སེམས་ཀྱི་ཆུ་བོའི་རྒྱུན། །
མ་ཉམས་གདམས་པའི་བཅུད་དུ་ལེགས་འཁྱིལ་བའི། །
བཀའ་གདམས་མཆོད་རྟེན་ཚར་དུ་དངར་བ་དག །
གསེར་གྱི་རི་བདུན་འགྱིང་བའི་དཔལ་ལས་ལྕི། །
རྡོར་སེམས་སྒྲོལ་མ་འཕགས་པ་སྤྱན་རས་གཟིགས། །
ས་པཎ་ངོར་ཆེན་སྡེ་དགེ་མཁན་ཆེན་དང་། །
ཡང་དར་བསྟན་པའི་མཛེས་རྒྱན་ཀླུ་ལྡིང་རྗེ། །
རྩ་བརྒྱུད་བླ་མའི་ཚོགས་ཀྱི་འདུ་ལོང་འཁྲིགས། །
འཁོར་དུ་ཐུབ་དབང་མཚན་དཔེའི་འོད་སྣང་ཅན། །
164



གནསབསྟོད་མུ་ཏིག་ཕྲེང་མཛེས།
ཁམས་གསུམ་འགྲོ་བའི་སྒྲིབ་གཉིས་སྦྱངས་པའི་ཕུལ། །
བལ་བཟོས་གསེར་གྱི་སྐུ་བརྙན་སྟོང་ཕྲག་གིས། །
བདེན་བཞི་ཆོ་ག་བསྟར་ལ་ཡང་ཡང་བྲེལ། །
ཁྱད་པར་དྲི་ཞིམ་ལྗོན་པས་ལེགས་གྲུབ་པའི། །
མར་མེ་མཛད་དཔལ་རྒྱལ་བ་བྱམས་མགོན་དང་། །
རྣམ་འདྲེན་བཞི་པ་ཤཱཀྱ་ཐུབ་པ་སོགས། ། །
སྒྲོན་ཕྲེང་ཁྲག་ཁྲིག་ཀློང་ན་འཛུམ་དཀར་འཕྲོ། །
ཡབ་ལ་སྔོ་དགེ་ཡུམ་ལ་སྐལ་ཡག་ཅེས། །
བསླབ་གསུམ་ནོར་བུའི་འཁར་བ་བསྟེན་བྱས་པའི། །
བསྟན་པའི་རྩ་ལག་ཆོས་ཀྱི་རྡོ་རྗེ་ཡང་། །
དད་ལྡན་སྙིང་དུ་བཀའ་དྲིན་རི་ལས་ལྕི། །
དབུ་ལ་ཨ་ཡིག་སྒལ་བར་མགོན་པོ་སོགས། །
གདུལ་བྱའི་རྟེན་སྐལ་རང་བྱོན་སྣ་ཚོགས་ཀྱིས། །
བསྐྱེད་རྫོགས་མཐའ་རུ་ཕྱིན་པའི་མངོན་རྟགས་སུ། །
དགོན་འདིར་ཡ་མཚན་སྟོང་གིས་ཁྱབ་པར་མཛད། །
ཉེ་བའི་སྲས་བརྒྱད་མཁན་སློབ་ཆོས་གསུམ་དང་། །
ཕུར་བའི་དཀྱིལ་འཁོར་རྒྱལ་ཆེན་སྡེ་བཞི་སོགས། །
གསེར་དངུལ་རིན་ཆེན་གཏེར་གྱི་ཚོན་རིས་ལས། །
165



གཙང་གསུམ་རླབས་ཀྱི་ཟེགས་མ།
གྲུབ་པའི་ལྡེབས་བྲིས་མིག་གི་དགའ་སྟོན་ཉིད། །
དེ་ལྟར་རྟེན་དང་བརྟེན་པར་བཅས་པ་ཡི། །
ཕུན་ཚོགས་བཟོ་བཀོད་འཕྲུལ་གྱི་གདེངས་ཀ་སྟོང་། །
དོན་གཉིས་ནོར་བུ་རིས་སུ་སྨིན་པ་འདི། །
རླབས་ཆེན་ཚོགས་གཉིས་ཆུ་གཏེར་བསྲུབས་ལས་བྱུང་། །
གང་ཚེ་ཐུབ་དབང་ལོངས་སྤྱོད་རྫོགས་པའི་སྐུ། །
སྐལ་བཟང་ཆོས་ཀྱི་གྲོང་དུ་གདན་དྲངས་སྐབས། །
མཁའ་ལ་ཉི་ཟླ་སྐར་གསུམ་ལྷན་འཆར་ཞིང་། །
ས་གཞིར་སྤོས་དཀར་དྲི་ཡིས་ཁྱབ་པར་གྲགས། །
ཕྱི་ཡི་རྟེན་འབྲེལ་རྟགས་བརྒྱད་རི་མོས་མཛེས། །
ནང་གི་རྟེན་འབྲེལ་གསང་གསུམ་དཀྱིལ་འཁོར་རྫོགས། །
གཞན་དུ་དབང་གཞུ་གུར་གྱིས་མཛེས་པ་སོགས། །
ཕྱི་ནང་གཞན་གསུམ་ངོ་མཚར་བརྗོད་ལས་འདས། །
ཇོ་ཁང་བསམ་གྲུབ་རྒྱ་མཚོ་བཞེངས་པའི་དུས། །
ཉིན་མོ་མི་ཡི་བཟོ་བོས་སྐྲུན་པ་དང་། །
མཚན་མོར་ལྷ་ཡིས་ཆོ་འཕྲུལ་བསྟན་པ་སོགས། །
ཞག་བདུན་ཡུན་ལ་གེགས་མེད་ལྷུན་གྱིས་གྲུབ། །
སྟོན་པའི་གཙོ་འཁོར་གསུམ་གྱི་སྐུ་བརྙན་ཡང་། །
166



གནསབསྟོད་མུ་ཏིག་ཕྲེང་མཛེས།
ཞལ་དང་མཛོད་སྤུ་སྤྱན་རས་ལ་སོགས་ཀྱི། །
བཟོ་དབྱིབས་སྐད་གཅིག་གྲུབ་པའི་ངོ་མཚར་གྱིས། །
འཛིན་མའི་ཀློང་ན་སྤྲུལ་པའི་སྙན་པ་རྒྱས། །
ཐང་རྒྱལ་སྐུ་ཡི་ལྷུན་པོ་བརྩིགས་པའི་དུས། །
རི་བོར་འདབ་ཆགས་གྲེ་འགྱུར་སྙན་པ་དང་། །
སྤང་ལྗོངས་རི་དྭགས་སྣ་ལྔས་རྩེན་པ་སོགས། །
མི་དང་ཁོར་ཡུག་སྲོག་ཆགས་འཆམ་མཐུན་གྱི། །
བདེ་སྐྱིད་ལྷ་ཡུལ་དཔལ་ལ་རོལ་བ་དང་། །
ཁ་བའི་དུས་སུ་མེ་ཏོག་བཞད་པའམ། །
ཆུ་བོ་འོ་མར་འགྱུར་བའི་གྲགས་པ་སོགས། །
དད་ལྡན་ཡོངས་ལ་ཡ་མཚན་གཏམ་གྱིས་སྙན། །
གྲགས་པ་རྒྱ་མཚོ་འཁྱིལ་བའི་དབེན་གནས་སུ། །
གྲགས་གསར་དུང་གི་སྒྲ་དབྱངས་ཁྲག་ཁྲིག་གིས། །
གྲགས་སྙན་གོ་ལའི་ཁྱོན་ན་ཁྱབ་མཛད་པའི། །
གྲགས་གཏམ་མདོར་བསྡུས་ཚིག་གི་ལམ་ནས་ཐལ། །
གང་གི་ཐུགས་བསྐྱེད་ཉི་མ་གཞོན་ནུ་དང་། །
འགྲོ་བའི་ལེགས་སྨོན་ཞོགས་པའི་སྐྱ་རེངས་ཀྱིས ། །
མཆོག་སྤྲུལ་བྱམས་པ་འཕྲིན་ལས་ཉི་མ་ཡང་། །
167



གཙང་གསུམ་རླབས་ཀྱི་ཟེགས་མ།
བསྟན་པ་དར་རྒྱས་ཚེ་རིང་ཆོས་མཚོ་ཡི། །
ལེགས་ཚོགས་རྒྱ་མཚོ་འཁྱིལ་བའི་མ་དྲོས་ཀློང་། །
དོན་གཉིས་ལྷུན་གྱིས་གྲུབ་པའི་ནོར་བུ་བཞིན། །
ཡ་མཚན་ལྟས་བཅས་འཇོ་མདའི་ཡུལ་ཕྱོགས་ན། །
མི་ཕམ་མགོན་པོའི་དཔལ་དུ་འོད་སྣང་འགྱེད། །
ཐུབ་དབང་གསེར་གྱི་སྐུ་བརྙན་མཇལ་བ་དང་། །
ཤིང་ཏོག་འབྲས་བཟང་ལོངས་སུ་སྤྱོད་པ་སོགས། །
ཡབ་ཡུམ་ཟུང་གི་དག་པའི་སྣང་བ་ཀུན། ། །
རྒྱལ་བ་ལྷ་ལས་བབས་པའི་ངང་ཚུལ་མཐོང་། །
བདག་ཆེན་ངག་དབང་ཐེག་ཆེན་དཔལ་འབར་གྱིས། །
མཚན་སྒྲའི་ཏ་དང་ར་ཡིག་ལུང་བསྟན་བཞིན། །
ཡེ་ཤེས་སྤྱན་ལྡན་རྣམས་ཀྱིས་ལམ་དྲངས་ཏེ། །
སེང་ཟེ་དགེ་བཅུ་ཡུལ་དུ་ཞལ་བཟང་འཕྲད། ། །
གདན་ས་མཆོག་ཏུ་ཞབས་ཟུང་འཁོར་ལོའི་རིས། །
ཉེ་བར་བཀོད་པའི་ལེགས་བྱས་ཡངས་པའི་དཔལ། །
སྣ་ཚོགས་འཇའ་དང་དུང་གི་སྒྲ་དབྱངས་ཀྱིས། །
སྐྱེ་དགུ་ཡོངས་ལ་ཕུན་ཚོགས་དཔལ་ཡོན་བྱིན། །
མཛེས་མཛེས་འདྲེན་བྱེད་དཔྱིད་དུ་སྨིན་པའི་གཟུགས། །
168



གནས་བསྟོད་མུ་ཏིག་ཕྲེང་མཛེས།
སྙན་སྙན་གཏམ་གྱི་རོལ་མོར་སྤེལ་བ་ཡིས། །
བཟང་བཟང་དབེན་པར་གནས་པའི་འདུས་སྡེ་ཡི། །
དགྱེས་དགྱེས་ཞལ་གྱི་པདྨོ་འཛུམ་ཕྱིར་དང་། །
ཁྱད་པར་འཇམ་དབྱངས་དཀར་པོ་མི་ཡི་ཚུལ། །
བསླབ་གསུམ་ངུར་སྨྲིག་གར་དུ་ཟློས་པའི་མགོན། །
རྗེ་བཙུན་བླ་མ་བྱམས་པ་སེང་གེ་ཡི། །
བཞེད་དོན་ལྷུན་གྱིས་འགྲུབ་པའི་རྒྱུར་གྱུར་ཅིག ། །
མི་ལ་བཀྲ་ཤིས་ཚེ་ཡི་དངོས་གྲུབ་བརྙེས། །
ནོར་ལ་བཀྲ་ཤིས་གནས་གསུམ་ཕྱྭ་གཡང་འཁོར། །
ཕྱུགས་ལ་བཀྲ་ཤིས་རྐང་བཞི་འཕེལ་ཁ་དར། །
ཞིང་ལ་བཀྲ་ཤིས་འབྲུ་དྲུག་ལོ་ཡག་སྨིན། །
བདག་གི་དད་གསུམ་དུང་གི་ཟླ་བ་ཡིས། །
ཉེ་བར་བསྲུབས་པའི་བསོད་ནམས་རྒྱ་མཚོ་གང་། །
འཛམ་གླིང་ཞི་བདེའི་དཔལ་ལ་དགོད་པ་དང་། །
རྒྱལ་བསྟན་ཡུན་དུ་གནས་པའི་རྒྱུ་རུ་བསྔོ། །
དེ་སྐད་ཁམས་ཀྱི་དགོན་ཆེན་ཡིད་དགའི་ཁྲོད། །
ལོ་རྒྱུས་ཨུ་དུམ་ཝ་རའི་སྙན་པ་ཅན། །
སྐལ་བཟང་པདྨ་དཀར་པོའི་ངོ་མཚར་གཏམ། །
169



གཙང་གསུམ་རླབས་ཀྱི་ཟེགས་མ།
..
.
-
--
-
སྡེབ་ལེགས་ཚིག་གི་ལམ་ནས་བྲིས་པ་དགེ །
ཞེས་ཁམས་སྒ་ཡུལ་དགོན་ཆེན་ཁག་གི་སྔ་མ་སྐལ་བཟང་དཔལ་འབྱོར་ཕུན་
ཚོགས་བཤད་སྒྲུབ་དར་རྒྱས་གླིང་གི་ངོ་མཚར་གྱི་བཀོད་པ་མིག་གི་བདུད་རྩི་ཞེས་་
བྱ་བ་འདི། ལྷ་དང་མི་བཅས་འགྲོ་བ་ཡོངས་ཀྱི་སྐྱབས་གནས་སྒ་ཨ་གཉན་དམ་པ་
ཀུན་དགའ་གྲགས་ཀྱི་ཡང་སྤྲུལ་ལྷོ་དྲུང་སྐུ་ཕྲེང་བཅུ་བཞི་པ༧རྗེ་བཙུན་བྱམས་པ་་་
སྨྲ་བའི་སེངྒེ་ལུང་རྟོགས་བསྟན་པའི་སྒྲོན་མེ་བཀྲ་ཤིས་གྲགས་པ་རྒྱལ་མཚན་་་་་་་་
དཔལ་བཟང་པོས་དགོན་པའི་ལོ་རྒྱུས་རྒྱ་བོད་ཡིག་ཚང་དང་པིར་སྨྱུག་གསར་བ་་་
བཅས་ཁོ་བོ་ཅག་ལ་བསྩལ་ནས། བོད་ཀྱི་སྲོལ་རྒྱུན་སྙན་ངག་གི་ལམ་ནས་དགོན་
དེའི་སྐུ་གསུང་ཐུགས་ཀྱི་རྟེན་དང་བརྟེན་པ་བཅས་པ་སླར་གསོ་བྱས་པའི་་་་་་
མཚར་གྱི་བཀོད་པ་འབྱམས་སུ་ཀླས་པ་ལ་བསྟོད་བསྔགས་བྱ་དགོས་པར་ཡང་་་་་
ཡང་བསྐུལ་ངོར། མགོན་པོ་གང་གི་མཆོག་སྤྲུལ་ཟླ་ཞལ་སླར་ཡང་མཇལ་བའི་
རྟེན་འབྲེལ་དང་བསྟུན་ནས་ཁམས་ཀྱི་སྙན་ངག་སྨྲ་བའི་དབང་པོ་ལུག་རུ་སྨན་་་་་་
སྐྱབས་སམ་འཇམ་དབྱངས་ཤེས་རབ་ཆོས་ཀྱི་ཉི་མར་འབོད་པས་ཐུབ་དབང་་་་
འཕྲུལ་ཟླ་བའི་གཟའ་སྐར་འཕྲོད་སྦྱོར་བཟང་བའི་ཉི་མར་གྲུབ་པར་བགྱིས་པ་་་་་
དགེའོ། །
EI
170



གནསབསྟོད་མུ་ཏིག་ཕྲེང་མཛེས།
ལྷ་ལྡན་དུ་ཐོག་མར་མཇལ་སྐབས་མཐོང་ཐོས་སུ་གྱུར་
པའི་ཀ་རྩོམ་བསིལ་དུས་ཀྱི་བར་སྐོར་ལམ་
ཞེས་བྱ་བ་བཞུགས་སོ། །
ཀ་དག་ཀློང་དུ་བདེ་བར་གཤེགས་ཀྱང་ལྔ་ཟུང་
རིན་ཆེན་ལྷུན་གྲུབ་སྐུ། །
ཁ་དོག་གསེར་ཞུན་གཟི་འོད་འཕྲོ་ཞིང་མཚན་དཔེ་
འཇའ་ཚོན་རྡུལ་གྱིས་གཏམས། །
ག་པུར་ཙན་དན་གུར་ཀུམ་ངད་འཐུལ་ཁྲག་ཁྲིག་
སྒྲོན་མེའི་རྩེ་དགའ་དབུས། །
ང་ཡིས་ཐོག་མར་བར་སྐོར་ལམ་དེར་ཇོ་བོ་
ཤཱཀྱ་མུ་ནེར་མཇལ། །
ཅ་ཅོ་བྲལ་བའི་ཞོགས་པའི་དུས་སུ་ཁྱིམ་བྱའི་
ངག་དང་ཉེར་བསྡེབས་ནས། །
171



གཙང་གསུམ་རླབས་ཀྱི་ཟེགས་མ།
ཆ་བྱད་ལེགས་པའི་མགྲོན་པོ་སྟོང་གིས་མ་ཎི་
དབྱངས་སུ་གྱེར་དང་ལྷན། །
ཇ་ཆང་འདོད་ཡོན་པད་མའི་རྫིང་བུར་ཡིད་ཀྱི་
གླང་སྨྱོན་མ་ཤོར་བར། །
ཉ་མོ་འཁྱུག་ལྟར་བར་སྐོར་ལམ་དེར་ཕྱག་གི་
བང་རིམ་བརྩེགས་པ་མང་། །
ཏ་ཐ་གཱ་ཏའི་སྐུ་སྐྱིན་ཞལ་ཐང་སོ་སོའི་ཕྱག་མཚན་
ལེགས་མངོན་ཞིང་། ། །
ཐ་སྙད་གཙུག་ལག་མདོ་རྒྱུད་གླེགས་བམ་གསུང་དབྱངས་
སྒྲོག་པའི་སྟ་གོན་བྱེད། །
ད་དུང་ཕྱི་ནང་མི་རིགས་ཁག་གི་གདེང་འཇོག་
དཀའ་བའི་གྱ་ནོམ་ནོར། །
ན་ཀྲའི་གྲོང་གི་ཕུན་ཚོགས་ཇི་བཞིན་བར་སྐོར་
ལམ་དེར་ཚར་དུ་དངར། །
པ་ཊའི་རི་མོ་ལེགས་པར་བསྣོལ་འདྲའི་མེ་ཏོག་
ལྡུམ་རའི་སྐྱེད་ཚལ་དབུས། །
ཕ་ཡུལ་མི་གཅིག་ཚོང་དཔོན་དུ་མས་ཆུ་སྲམ་
སྟག་གཟིག་གོས་རྒྱན་དང་། །
172



གནས་བསྟོད་མུ་ཏིག་ཕྲེང་མཛེས།
བ་ཕྱུགས་སྤུ་ཡིས་ལེགས་པར་འཐག་པའི་གྲུམ་འཕྲུག་
འཇའ་ཚོན་རི་མོ་ཅན། །
མ་རྒད་གཡང་ཊི་གཟི་བྱུར་མུ་ཏིག་བར་སྐོར་
ལམ་དེར་གཅལ་དུ་བརྡལ། །
ཙ་རིའི་མཆོད་པའི་སྤྲིན་དཀར་ཡོལ་བས་རྒྱལ་མཚན་
རྩེ་མོར་བླ་རེ་བྲེས། །
ཚ་ཟེར་འོད་ལ་ཀུན་ནས་འཕྱ་བའི་སྒྲོན་ཕྲེང་
སྣང་བས་ཁྲ་ཚོམ་བཀོད། །
ཛ་ཡའི་ངུར་སྒྲིག་སྡེ་བ་འབུམ་གྱིས་ས་གཞིར་
གུར་ཀུམ་ཚོན་བགོས་པའི། །
ཝཱ་རཱ་ཎ་སཱིའི་ཞིང་དང་ངེས་མཉམ་བར་སྐོར་
ལམ་དེ་ལྟ་ན་སྡུག །
ཞ་ལོང་འོན་ལྐུགས་མི་ཟད་དུ ཁས་ཀུན་
ནས་མནར་བའི་ངན་སློང་ལ། །
ཟ་གོས་ལོངས་སྤྱོད་སེམས་ཅན་སོ་སོའི་འདོད་པའི་
དངོས་སུ་ལེགས་བསྒྱུར་ཏེ། །
འ་ཅག་མི་རིགས་སྲོལ་རྒྱུན་བཟང་པོས་རྫོགས་ལྡན་
མགྲོན་དུ་འགུགས་བྱེད་པའི། །
173



གཙངགསུམ་རླབས་ཀྱི་ཟེགས་མ།
ཡ་རབས་སྐྱེ་བོ་རྒན་གཞོན་མང་བོ་བར་སྐོར་
ལམ་དེར་འདུ་ལོང་འཁྲིགས། །
ར་བ་གངས་ཀྱི་ལྷུན་པོས་འཁྱུད་ཀྱང་འབྲུ་ལྔ་
གསེར་གྱི་སྙེ་མ་དུད། ། །
ལ་ལུང་ལྗོན་ཤིངཕྲེང་བས་བསྟར་ཡང་རྐང་བཞི་
ཕྱུགས་ཀྱི་འཕེལ་ཁ་དར། །
ཤ་མར་འབྲུ་ཡི་ཉོ་ཚོང་བཟང་པོས་དཔལ་འབྱོར་
དབྱར་གྱི་ཆུ་གཏེར་རྒྱས། །
ས་ཡི་དགེ་མཚན་གཅིག་ཏུ་སྤུངས་འདྲའི་བར་སྐོར་
ལམ་དེ་ཨེ་མ་རྨད། །
ཧ་ལོ་མེ་ཏོག་འདབ་མའི་དབྱིབས་ལྟར་དཀྱུས་སུ་
རྒྱས་པའི་ལྷ་ལྡན་དུ། །
ཨ་ཅེ་རྒྱ་བཟའི་ལེགས་མཛད་ལ་སོགས་བསྙོན་མེད་
གངས་རིའི་ལོ་རྒྱུས་ལ། །
ཧ་ཅང་བློ་གྲོས་ལྡན་པ་རྣམས་ཀྱིས་ཡང་ཡང་
བརྟག་ཅིང་ལེགས་དཔྱད་ན། །
ཨ་དན་རུ་གཟུགས་བརྙན་ཇི་བཞིན་བར་སྐོར་
ལམ་དེར་ངོ་མཚར་མང་། །
174



གནས་བསྟོད་མུ་ཏིགཕྲེང་མཛེས།
ཞེས་པ་འདི་བདག་ལ་ཐོག་མཐའ་བར་གསུམ་དུ་བློ་སེམས་མཆོག་ཏུ་དཀར་
བའི་གྲོགས་པོ་སེ་ལེབ་ཀརྨ་ཚེ་རིང་ནས་ཡང་ཡང་བསྐུལ་ངོར་གཅིག་དགུ་གོ་་་་་་
གཉིས་ལོར་དབུས་ལྷ་སའི་སྦྲ་ཞོལ་མགྲོན་ཁང་ནས་གྲུབ་པར་བགྱིས་སོ། །
175



སྙན་རྩོམ་གཙང་བོའི་རླབས་སྒྲ།



སྙན་རྩོམ་གཙང་བོའི་རླབས་སྒྲ།
རྟོགས་གྲོལ་གྱི་ཐོལ་གླུ།
སྐྱེ་མེད་སྔོ་བསངས་དག་པའི་གཞལ་ཡས་སུ། །
རྟེན་འབྱུང་འོད་ལྔའི་སྣང་བ་ལེགས་འཛུམ་ཞིང༌། །
ཚོགས་གཉིས་སྒྱུ་མའི་ཞིང་གི་སྙན་པ་ཅན། །
ཤཱཀྱའི་རྒྱལ་པོ་སྐྱེ་དགུའི་གཙུག་ན་རྒྱལ། །
རིགས་དྲུག་འཁོར་བའི་ལྕགས་ར་བཙན་ནའང་། །
གནས་ལུགས་འཕྲུལ་གྱི་ལྡེ་མིག་ལེགས་འཆང་ན། །
མཐའ་གཉིས་གཡའ་ཡིས་བཙས་པའི་ཁྲོ་ཟུ་ཀུན། །
རང་གྲུབ་སྟོང་བའི་དབྱིངས་ན་ལྷོད་ཅིང་གྲོལ། །
ལས་རྐྱེན་མུ་ཁྱུད་རྫོགས་པའི་འཇིག་རྟེན་ན། །
སེམས་དང་སེམས་བྱུང་མ་བུ་ཁ་བྲལ་གྱིས། །
གཟུང་འཛིན་བློ་ཡི་སྨག་ཆེན་བསུས་པ་ལ། །
མ་རིག་མིང་གི་བླ་དྭགས་བསྙད་པར་གདའ། །
179



གཙང་གསུམ་རླབས་ཀྱི་ཟེགས་མ།
དགྲ་གཉེན་འབྱུང་བཞི་འཁྲུགས་པའི་མཚོ་མོ་རུ། །
ཆགས་སྡང་རྩ་རླུང་འཐབ་པའི་རྦ་རླབས་གཡོ། །
ལེགས་ཉེས་རྫུན་གྱི་ཟེགས་མ་ཐོར་བ་ལས། །
ཉེ་རིང་ཡུལ་གྱི་ཐ་སྙད་ངང་གིས་བྱུང་། །
མཐའ་བཞི་སྨིག་རྒྱུའི་རླབས་རིས་རྩེན་པའི་ཁྲོད། །
དགའ་སྐྱོ་མཚན་མོའི་རྨི་ལམ་སྣ་ཚོགས་ཀྱང་། །
འཁྲུལ་ཤེས་རྟོག་པའི་ཉམས་སུ་སྣང་བ་ལས། །
དབང་ལྔའི་རང་གཤིས་རྩལ་ལ་གྲུབ་པ་མེད། །
འཆི་བ་ཆོས་དབྱིངས་ཨ་མའི་མངལ་འཁོར་ལས། །
བར་དོ་འོད་གསལ་སྒྱུ་མའི་ལུས་ཀྱིས་སྒེག །
སྐྱེ་བ་སྤྲུལ་བའི་གར་གྱི་ལྟད་མོ་ཡིས། །
གནས་སྐབས་གསུམ་ལ་བྲེད་པའི་སྣང་བ་བྲལ། །
བསོད་ནམས་ཚོགས་ཀྱིས་ཐབས་ཀྱི་བདེ་ཆེན་སྩོལ། །
ཡེ་ཤེས་ཚོགས་ཀྱིས་སྟོང་བའི་ཤེས་རབ་འབྱུང་། །
ཟུང་འཇུག་འཇའ་ལུས་དཀྱིལ་འཁོར་འཛུམ་བཞིན་དུ། །
སངས་རྒྱས་སྒྲུབ་པའི་ངལ་བ་ཅི་ལ་བྱ། །
ཕྱི་སྣོད་དག་པའི་གཞལ་ཡས་བརྟན་ཅིང་བརླིང་། །
ནང་བཅུད་རྒྱུད་ལྔའི་སེམས་ཅན་སྤྲོ་ཞིང་བསྡུ། །
18)



སྙན་རྩོམ་གཙང་བོའི་རླབས་སྒྲ།
འཁོར་འདས་དབྱེར་མེད་གཉུག་མའི་སེམས་ཀྱི་ཞལ། །
མ་བཙལ་ངང་གིས་མཇལ་བའི་སྐལ་བ་རྨད། །
གཞི་ཡི་དུས་སུ་འོད་གསལ་ངོ་བོར་འཆར། །
ལམ་གྱི་གནས་སྐབས་རིམ་གཉིས་ཅིག་ཅར་རྟོགས། །
འབྲས་བུའི་ཚེ་ན་དོན་གཉིས་ལྷུན་གྱིས་གྲུབ། །
ཐར་བའི་ལམ་ཆེན་ཐེམ་སྐས་ཀུན་གྱི་ཕུལ། །
མཐའ་གཉིས་ཚིག་ལ་ཞེན་པའི་གྲོགས་པོ་དང་། །
དམིགས་གཏད་དོན་དུ་བརྩོན་པའི་འགྲོ་བ་ལ། །
རིན་ཆེན་བྱེ་བས་བསྐྲུན་མིན་ཐོལ་བའི་གླུ། །
དམ་ཅན་རྒྱ་མཚོར་དགྱེས་པའི་ཐབས་སུ་བླངས། །
ཞེས་རང་ལོ་ཞེ་དགུ་བར་ཡེ་རླུང་དབུ་མར་རྒྱུ་བའི་བཤོལ་ཟླའི་ཡར་ཚེས་་་་་་
བཟང་པོར་སྦས་པའི་རྣལ་འབྱོར་གང་དེས། གནའ་བོའི་མ་ཧཱ་ཙི་ནའི་རྒྱལ་ས་་་་་་
ཁྲང་ཨན་དུ་སྲིད་ན་དཀོན་པའི་སངས་རྒྱས་ཀྱི་ཕྱག་མཛུབ་རིང་བསྲེལ་ལ་མཇལ་་་
བའི་སྐབས་སུ་བྲིས་པ་དགེའོ། །
181



གཙང་གསུམ་རླབས་ཀྱི་ཟེགས་མ།
ཕ་ཡུལ་དྲན་གླུ།
ཀེ་ལ་ཤ་ཡི་མུ་ཁྱུད་སུམ་རིམ་གྱི། །
ཕྲེང་བས་ཡོངས་སུ་བསྐོར་བའི་ནེའུ་གསིང་གཞིར། །
བགྲང་ཡས་སྐར་ཚོགས་ས་ལ་འཕོས་པ་བཞིན། །
སྦྲ་གུར་ཚར་དུ་དངར་བའི་ཕ་ཡུལ་དྲན། །
རྩེ་མོ་སུམ་རྩེན་བསྙེགས་པའི་གངས་ཀྱི་རི། །
མཐུ་སྟོབས་དབང་ཕྱུག་སྤྲུལ་པའི་རྣམ་རོལ་ཞེས། །
སྙན་གྲགས་འོག་མིན་ཞིང་ན་ལྡིར་བའི་རྟེན། །
ཇོ་བོ་ཞལ་དཀར་བཞུགས་གནས་ཕ་ཡུལ་དྲན། །
གཡུ་ཡི་རྡུལ་མང་བརྩེགས་པའི་ས་འཛིན་ཕྲེང། །
དབང་བོའི་གཞུ་རིས་བཀྲ་བའི་མཆེད་ཟླ་ལ། །
འབྲི་ཀླུང་གཡུ་འབྲུག་འཁྱུག་པའི་རི་མོ་སོགས། །
རི་ཀླུང་བཀོད་པས་མཛེས་པའི་ཕ་ཡུལ་དྲན། །
182



སྙན་རྩོམགཙང་བོའི་རླབས་སྒྲ།
འཕྲུལ་བཟོས་ཟོང་མཆོག་ཡོལ་གོར་ཨན་ད་རྙིལ། །
བཞུས་པའི་ཞུན་མ་ལྟེམ་མེར་འཁྱིལ་བ་བཞིན། །
གསེར་ལྡན་ལྟོ་བར་ལྷུམས་པའི་སྐྱ་རེངས་མཚོ། །
མཐོན་མཐིང་བཞིན་རས་མཛེས་པའི་ཕ་ཡུལ་དྲན། །
རྐང་དྲུག་གཞོན་ནུའི་མགྲིན་གླུ་རྣ་བའི་བཅུད། །
ཕྱེ་ལེབ་སྒེག་མོའི་ཟློས་གར་མིག་གི་དཔྱིད། །
ལྟ་བ་ས་མི་ངོམས་རང་བྱུང་འབབ་སྟེགས་ཆེ། །
གཡུ་ཐང་ཞེས་བྱ་མཛེས་པའི་ཕ་ཡུལ་དྲན། །
མགྱོགས་འགྲོའི་བང་རྩལ་འགྲན་པའི་རྨིག་སྒྲ་དང་། །
མདའ་རྩལ་འགྲན་པའི་བསྔོ་སྒྲ་ལྷང་ལྷང་དུ། །
སྒྲོག་པའི་སྟག་ཤར་རྩེན་པའི་དོ་ར་ཆེ། །
དཔའ་སྟོབས་ལང་ཚོ་རྫོགས་པའི་ཕ་ཡུལ་དྲན། །
རིན་ཆེན་རྒྱུན་མང་སྤྲས་པའི་སྨིན་ལེགས་མས། །
ལིང་ལིང་གོམ་པའི་འདེགས་འཇོག་བསྒྱུར་བ་ན། །
སྐྱེ་འགྲོའི་མིག་གི་ཟུར་མདའ་དབང་མེད་དུ། ། །
འདྲེན་ནུས་ཡོན་ཏན་ཀུན་རྫོགས་ཕ་ཡུལ་དྲན། །
བྱམས་བརྩེའི་འོ་མའི་མདངས་ལས་རབ་དཀར་ཞིང་། །
གདམས་ངག་མ་ལ་ཡར་སྐྱེས་ངད་འཐུལ་བའི། །
183



གཙང་གསུམ་རླབས་ཀྱི་ཟེགས་མ།
ཡབ་ཡུམ་ཕན་བདེའི་འཕྲིན་ལས་ཉི་མའི་ཟེར། །
རྟག་ཏུ་འགོག་མེད་སྤྲོ་བའི་ཕ་ཡུལ་དྲན། །
མུ་མེད་ཤེས་བྱའི་ངམ་ཐང་སྐྱ་མོ་རུ། །
རྣམ་དཔྱོད་ཅང་ཤེས་རྨིག་བཞི་སར་རྡེབ་ཅིང་། །
ལུང་རིགས་གོ་ཆ་བཙན་པོའི་རྒྱུན་འཆང་བའི། །
རིག་པའི་དཔའ་བོས་ཡོངས་གང་ཕ་ཡུལ་དྲན། །
ངོ་ཚ་ཁྲེལ་ཡོད་གོས་ཀྱི་ཤམ་བུ་བཀྲ། །
གཡོ་སྒྱུ་གཏན་བྲལ་དར་གྱི་འོག་པག་མཛེས། །
ཡ་རབས་སྤྱོད་པའི་ལས་ལ་མངོན་ཕྱོགས་པའི། །
མཐོ་རིས་གཉིས་པར་གྲགས་པའི་ཕ་ཡུལ་དྲན། །
རབ་མཛེས་སློབ་གྲྭའི་ཉམས་དགའི་སྐྱེད་ཚལ་དུ། །
རབ་མང་ན་ཆུང་བུང་བས་གཤོག་འགྱུར་བཅས། །
རབ་ཞིམ་ལྔ་རིག་འདབ་བརྒྱའི་གེ་སར་བཅུད། །
རབ་ཏུ་འཐུང་ལ་བྲེལ་བའི་ཕ་ཡུལ་དྲན། །
སྔོ་བསངས་ནམ་མཁའི་བཞིན་རས་ཆར་སྤྲིན་གྱིས། །
བསྒྲིབས་དང་འདྲ་བའི་བགྲང་ཡས་གནག་ཕྱུགས་ཁྱུ། །
དབྱིག་གི་འཛིན་མས་མ་ཐེག་འདར་སྙམ་གྱི། །
ངལ་བའི་འཁུན་སྒྲ་འབྱིན་པའི་ཕ་ཡུལ་དྲན། །
184



སྙན་རྩོམ་གཙང་བོའི་རླབས་སྒྲ།
སྔོ་ལྗང་ནེའུ་གསིང་ངོགས་ན་བལ་ལྡན་ཁྱུ། །
དལ་བུར་སྐྱོད་ཅིང་རྩེན་པའི་ངོ་མཚར་ཀུན། །
མཁའ་ལ་ཆུ་འཛིན་རྒྱུ་བར་མངོན་འཁྲུལ་ནས། །
དབང་མེད་སྤྲོ་སྣང་སྦྱིན་པའི་ཕ་ཡུལ་དྲན། །
མཐའ་ཡས་རྩྭ་ཐང་རྣམ་བཀྲའི་མེ་ཏོག་དབུས། །
སྣ་མང་རྐང་བཞི་གཟན་ལ་མངོན་ཆགས་ཚེ། །
བཅོས་མིན་མཛའ་བས་བཅིངས་པའི་ཕོ་མོ་རྣམས། །
མཐུན་གླུ་དབྱངས་སུ་གྱེར་བའི་ཕ་ཡུལ་དྲན། །
ཤ་མར་ཐུད་གསུམ་ཟས་ཀྱི་ལོངས་སྤྱོད་དང་། །
ཞིམ་མངར་འོ་མའི་བཅུད་ལ་རྟག་རོལ་ཅིང་། །
སྣ་ཚོགས་རིན་ཆེན་རྒྱན་གྱིས་ལེགས་སྤུད་པའི། །
རྫོགས་ལྡན་མགྲོན་དུ་འབོད་པའི་ཕ་ཡུལ་དྲན། །
ཁྱད་པར་འཛད་མེད་གསེར་གྱི་གཏེར་ཁ་དང་། །
དབྱར་རྩྭ་དགུན་འབུ་རྩི་ཤིང་སྨན་གྱི་ལྗོན། །
བཅུད་ཀྱི་སེམས་ཅན་ཤ་རྭ་གླ་རྩི་སོགས། །
ཕུན་ཚོགས་འབྱོར་བའི་འབྱུང་གནས་ཕ་ཡུལ་དྲན། །
185



གཙང་གསུམ་རླབས་ཀྱི་ཟེགས་མ།
གཙང་གསུམ་མགོ་ཁུངས་ཀྱི་ཡུལ་སྐོར་ཟིན་ཐོ་
དངུལ་དཀར་མེ་ལོང་།
དབང་སྔོན་ཞུན་མའི་ཆུ་གཏེར་འཛུམ་པའི་དབུས། །
དབྱངས་གསལ་ནོར་བུའི་འོད་ཀྱི་རྩེ་དགའ་ཅན། །
སྲིད་ཞི་ངོ་མཚར་སྒྱུ་མའི་གཟུགས་བརྙན་རྫོགས། །
བླ་མ་ཧེ་རུ་ཀ་ལ་ཕྱག་འཚལ་བསྟོད། །
སྐྱེ་དགུ་སྣོད་བཅུད་ལྷ་ཡི་དགའ་ཚལ་ལས། །
དོན་ལྡན་མིག་གི་དཔྱིད་དུ་ལེགས་སྨིན་པའི། །
མཚར་སྡུག་བཀྲ་ཤིས་རི་མོ་འབུམ་གྱི་གཟུགས། །
མདོ་སྟོད་ཡུལ་ཤུལ་འཛིན་མའི་ཕང་ན་བཀྲ། །
སྣོད་ཀྱི་དགེ་མཚན་རྟགས་བརྒྱད་དབྱིབས་ཀྱི་དཔལ། །
བཅུད་ཀྱི་ལང་ཚོ་ཚེ་རིང་དྲུག་གིས་མཚན། །
སྡེ་བཞིའི་དཔལ་ཡོན་འོག་མིན་ཞིང་ལ་འགྲན། །
186



སྙན་རྩོམགཙང་བོའི་རླབསས།
གཙང་གསུམ་གླིང་འདི་ཡུལ་གྲུ་ཀུན་གྱི་ཕུལ། །
ཀྱེ་མ་འཛམ་གླིང་རྐང་གཉིས་ཡངས་པའི་ཁྱོན། །
མཐོང་ཐོས་རེག་པའི་བདེ་བ་མྱོང་འདོད་ན། །
འབྲས་མེད་ས་མཐའ་ཉུལ་བའི་རྐང་ཚེགས་ལས། །
མཁའ་གྲུར་བཞུགས་ཏེ་སྤྲོ་བསང་ཕེབས་ན་ལེགས། །
དེ་ཡང་སྐྱེ་དངོས་རིག་པར་བརྟག་དཔྱད་དང་། །
ཚོང་གཡང་ནོར་གྱི་ཕུན་ཚོགས་འཁོར་འདྲེན་ནམ། །
སྲོལ་རྒྱུན་རིག་གནས་ཉམས་སུ་མྱོང་འདོད་ན། །
གནའ་བོའི་ཡུལ་འདི་ཕུགས་བསམ་ཡོངས་ཀྱི་ཚེ། །
འཛམ་གླིང་ཤར་ཕྱོགས་དཔལ་གྱི་རྒྱལ་ཁབ་ཀྱི། །
སྲོག་འཛིན་དལ་འབབ་རིང་མོ་གསུམ་གྱི་རྒྱུན། །
གོ་ལའི་ཁྱོན་ན་བདུད་རྩིའི་རྦ་རླབས་བཞིན། །
སྙན་པའི་གྲགས་པ་གཡས་འཁྱིལ་དུང་ལ་འགྲན། །
འབྲི་ཀླུང་དལ་འབབ་རིང་མོའི་གཡོན་ཟུར་ན། །
གཙོ་འཛིན་ཕྱག་སོར་རི་མོས་རྒྱས་བཏབ་པའི། །
གཙང་གསུམ་རྡོ་རིང་བསླངས་པའི་རྣམ་པ་ཡང་། །
ཁོར་ཡུག་སྲུང་བའི་རེ་འབོད་སྒྲོག་པ་བཞིན། །
གཡས་ན་བག་ལ་གབ་པའི་བྲག་འབུམ་ཞིག ། །
187



གཙང་གསུམ་རླབསཀྱིཟེགས་མ།
གནའ་གཏམ་ཁུར་གྱིས་ཡོངས་སུ་ལྕི་བའི་འགྲོས། །
དུས་རབས་གསར་བའི་གམ་ལ་བསླེབས་པ་འདི། །
ཐང་སིན་ནུབ་སྐྱོད་ལམ་གྱི་བསྟི་གནས་གྲགས། །
རི་འདབས་གཟུངས་སྔགས་རི་མོའི་གཟུགས་བརྙན་རྫོགས། །
ཀླུང་ཡོངས་མ་ཎི་རྡོ་འབུམ་བྱུར་བུར་གཏམས། །
ཕྱོགས་ཀུན་རྩི་ཤིང་ནགས་ཚལ་སྡུག་གུར་བཀྲ། །
ལེབ་པ་ཁོག་ནི་སྐྱེ་དངོས་སྟོང་གི་མཛོད། །
པཎ་ཆེན་སྨྲ་ཏི་ཐུགས་དམ་གསང་བའི་མཛོད། །
དཔལ་གྱི་མཆོད་རྟེན་སྒྲུབ་གཉིས་ཀུན་སེལ་ཞེས། །
འགྲོ་བའི་བསོད་ནམས་དཔལ་དུ་བཞེངས་པ་ཉིད། །
དུས་མཐའི་མ་རུངས་ཀུན་གྱི་གཉེན་པོར་བསྔགས། །
ཨོ་རྒྱན་སངས་རྒྱས་གཉིས་པའི་ཐུགས་བསྐྱེད་ལས། །
ལེགས་གྲུབ་ཐུབ་བསྟན་མཛེས་པའི་རྒྱན་གཅིག་པུ། །
སྒ་ཡུལ་མཆོད་རྟེན་དཀར་པོའི་བ་དན་འདབ། །
ཆོལ་གསུམ་འཛིན་མའི་ཀློང་ན་དལ་གྱིས་སྐྱོད། །
སྐྱ་རེངས་གཉན་རྒྱས་སྐར་མ་ཁུ་ནུ་མཚོ། །
གཤེར་སའི་མཛེས་ལྗོངས་སྨིན་ལེགས་བཞིན་གྱི་མདངས། །
མིག་སྨན་འཇུག་མ་ངུར་བ་ཆུ་བྱ་སོགས། །
188



སྙན་རྩོམ་གཙང་བོའི་རླབས་སྒྲ།
འདབ་ཆགས་ཚོགས་ཀྱི་མགྲིན་གླུ་རྣ་བའི་དཔྱིད། །
སྤྲེལ་ཚྭ་གདོང་རྫོང་ཇམ་ཤིས་རྣམ་སྲས་སོགས། །
ཚང་ཚིང་སྟུག་པོའི་དྲ་བ་སྦྲེལ་བ་ནི། །
ལང་ཚོ་ཁུར་གྱིས་ལྕི་བའི་ལུས་ཕྲའི་ཚོགས། །
ཀེ་ས་ར་ཡི་ལན་བུ་འཕྱང་བ་བཞིན། །
གནས་དེར་རྩེན་པའི་ལྷ་བྱ་གོང་མོ་དང་། །
ཁུ་བྱུག་འཇོལ་མོ་སྲེག་པ་བྱ་དཀར་སོགས། །
སྨན་རྫས་བཅུད་ཀྱིས་ལུས་སྟོབས་རྒྱས་གྱུར་པའི། །
འདབ་ཆགས་ཞི་བའི་ཚོགས་ཀྱི་གྲེ་འགྱུར་དགོད། །
ཨ་ཆེན་གངས་རི་སྐྱོགས་ཆེན་གདོང་རྭ་དང་། །
དངུལ་དཀར་སྒྲོལ་མ་དགོ་རྫོང་སྨུག་ཁྲ་སོགས། །
ཤེལ་དཀར་བང་རིམ་བརྩེགས་འདྲའི་བསིལ་རི་ཕྲེང་། །
ཨ་སྔོན་དཀྱིལ་འཁོར་འདེགས་པའི་ཀ་བ་འདྲ། །
བྲེ་སེར་འབྲོང་དང་ཁ་དཀར་རྐྱང་གི་ཁྱུ། །
གདོང་ནག་གཙོད་དང་ཤྭ་བ་གླ་བའི་རིགས། །
རི་སྐྱེས་སྲོག་ཆགས་བག་ཡངས་རྒྱུ་བ་ནི། །
མངོན་དགའི་ཞིང་གི་དཔལ་དང་ཡང་དག་མཚུངས། །
དམར་ཡག་སྟག་དང་གྲ་ཡག་གཟིག་གི་ཁྱུ། །
189



གཙང་གསུམ་རླབས་ཀྱི་ཟེགས་མ།
དྲེད་དང་འཕར་བ་ཝ་སྐྱེས་གཡི་དཀར་རིགས། །
མཐོ་སྒང་གཅན་གཟན་གཏུམ་པོའི་ངང་ཚུལ་ནི། །
འཇིགས་རུང་གཤིན་རྗེ་ཁྲོས་པའི་དཔལ་ལ་འཁུ། །
གཡུ་ཞུན་རྒྱ་མཚོ་འཁྱིལ་འདྲའི་དཔལ་ཐང་དང་། །
གསེར་ཞུན་མར་ཁུ་ལྟེམས་འདྲའི་འཇའ་ཐང་ངམ། །
གཏེར་བརྒྱས་ཕྱུག་པའི་སྐྱ་ལོ་རྩྭ་ཐང་སོགས། །
རྟ་ནོར་ལུག་གི་རྒྱུ་སྐར་གང་སར་བཀྲ། །
ཚུགས་ཆེན་ལྡིང་ཁང་ཡངས་པའི་སྦྲ་ནག་དང་། །
གཟུངས་ཆེན་ཚོན་རིས་སྡེབ་པའི་ཕུགས་དར་སོགས། །
འབྲོག་གཞིས་ཕྲུ་གཡང་འཁོར་བའི་ལྟད་མོ་འབུམ། །
འཛིན་མའི་ལྟོ་བར་ཕུན་ཚོགས་དཔལ་གྱིས་ལྗིད། །
གཞན་ཡང་རོང་སའི་སྟོན་གྱི་ཡུལ་ལྗོངས་སུ། །
སྦྲང་དཀར་རྩམ་པའི་བཅུད་བཟང་སྨིན་པའི་གཞི། །
འབྲུ་དྲུག་ནས་ཀྱི་སྙེ་མ་ལྡེམ་པ་ནི། ། །
གསེར་གྱི་རྦ་རླབས་གྱེན་དུ་གཡོ་བ་བཞིན། །
དེ་ལྟར་གདོད་མའི་སྐྱེ་དངོས་འབྲེལ་བའི་ཆོས། །
མ་ཉམས་རྒྱུན་དུ་ཆགས་པའི་ཡ་མཚན་ལས། །
བོད་ཡུལ་སྣོད་བཅུད་སྲོག་གི་སྙིང་བོ་ཞིག ། །
190



སྙན་རྩོམ་གཙང་བོའི་རླབས་སྒྲ།
མངོན་པ་འདི་ཡང་མེས་པོའི་དྲིན་ལས་བྱུང་། །
གནའ་བོ་གངས་རིའི་བྱུང་བ་མ་ཀུ་རར། །
ཐང་བོད་གནའ་ལམ་བོད་ཀྱི་ཇ་ལམ་ཞེས། །
མདོ་གསུམ་སྙན་པའི་ཆོ་ལོ་དགོད་པ་ནི། །
ཀུན་གསལ་སྒེག་མོའི་རྣ་བའི་འཕྱང་འཕྲུལ་ཉིད། །
དེ་ཡི་ཤར་ཕྱོགས་སེང་ཟེ་དགེ་བའི་ཡུལ། །
གཟུངས་བརྒྱུའི་སྙིང་བོ་ཡི་གེ་དྲུག་མའི་གནས། །
རྒྱ་ནག་མ་ཎི་བརྩེགས་པའི་ལེགས་བྱས་ནི། །
རི་བོ་མཆོག་རབ་འགྱིང་བའི་དཔལ་ལས་ལྕི། །
དབུས་ན་དཀར་ཕྱོགས་ལྷ་ཡི་ཕོ་ཉ་ཆེ། །
མཐའ་བཞི་འབྱུང་པོའི་ཁ་གནོན་སེང་ཆེན་རྗེ། །
སྐུ་བརྙན་ལས་བཞི་འཕྲིན་ལས་ལྷུན་རྫོགས་པའི། །
ཐང་ཆེན་ཡངས་པའི་དཀྱིལ་འཁོར་མིག་གི་དཔྱིད། །
ལྷོ་རུ་ཐང་བོད་མཛའ་གཅུགས་མཚན་པའི་དཔང་། །
རྒྱ་བཟའི་ལྷ་ཁང་ལོ་རྒྱུས་རྙིང་བའི་གཏེར། །
གཡོན་ལྷུང་བྱུས་ཀྱིས་མ་གཙེས་བཞུགས་པ་ནི། །
མི་རིགས་མཐུན་སྒྲིལ་ཉམས་མེད་གནས་པའི་རྟགས། །
ཕྱོགས་དེར་སྡུག་བཞི་རྐྱེན་ལས་མ་འདས་ཤིང་། །
191



གཙང་གསུམ་རླབས་ཀྱི་ཟེགས་མ།
སྦྱིན་པའི་སྙིང་སྟོབས་དག་ལས་མ་གཡེལ་བའི། །
ས་དཔྱད་རྫོགས་པའི་དུར་གྱི་དཀྱིལ་འཁོར་ཞིག །
འཇིག་རྟེནགསུམ་མགོན་ཐུགས་ཀྱི་མཚོ་ལས་འཁྲུངས། །
ནུབ་ཏུ་སྣ་བརྒྱའི་རྩི་ཤིང་རྒྱས་པའི་དཔྱིད། །
ཡན་ལག་དྲུག་པའི་ལོངས་སྤྱོད་རོལ་བའི་གནས། །
རོང་བོ་གསེར་གྱི་མཚོ་མོ་འཁྱིལ་བ་ཡང་། །
སྔོ་བསངས་བཞིན་རས་ས་ལ་འཕོས་དང་མཚུངས། །
བྱང་དུ་མདོ་སྟོད་སྒ་ཡི་ནོར་འཛིན་གཞིར། །
དཔལ་ལྡན་ས་སྐྱའི་རིང་ལུགས་འདུས་པའི་སྡེ། །
ཆགས་པའི་རྟེན་དུ་ཀྱེ་རྡོའི་སྐུ་བྱོན་པར། །
སྐྱེ་རྒུ་དོན་གྲུབ་གླིང་ཞེས་ཀུན་ཏུ་སྙན། །
སྡོམ་གསུམ་གུར་ཀུམ་ཚོན་གྱིས་ལེགས་བགོས་ཤིང་། །
གཙུག་ལག་རྒྱ་མཚོར་ཅི་དགར་རྩེན་མཛད་པའི། །
མདོ་རྒྱུད་མཁའ་ལ་ལྡིང་བའི་ངང་མོའི་ཁྱུ། །
མཁས་དབང་འདབ་ལྡན་བྱེ་བའི་ཁྲོད་ན་མཛེས། །
དྭགས་བརྒྱུད་བསྟན་པའི་རྒྱལ་མཚན་འཛིན་པའི་གཙོ། །
བསླབ་གསུམ་ནོར་བུ་འོད་ཀྱིས་ཡོངས་སྨིན་པའི། །
འདམ་དཀར་བན་ཆེན་ཁྲ་འགུ་སྒྲུབ་བརྒྱུད་སོགས། །
192



སྙན་རྩོམགཙང་བོའི་རླབས་སྒྲ།
བཤད་སྒྲུབ་ལས་ཀྱི་བྱ་བས་སྲིད་མཐར་ཁྱབ། །
མར་མི་དྭགས་གསུམ་གྲུབ་པའི་ཁང་བཟང་རྩེར། །
ལྟ་བ་ཕྱག་རྒྱ་ཆེན་པོའི་རྒྱལ་མཚན་སྒྲེང་། །
རྟ་རྣ་ཚེས་བཅུ་ཟུར་མང་མགར་དགོན་སོགས། །
ན་རོ་ཆོས་དྲུག་རྟོགས་པ་དགུང་དང་མཉམ། །
བསིལ་ལྗོངས་རྒྱལ་བསྟན་ཡོངས་ཀྱི་རྒྱན་གྱུར་པའི། །
མཐའ་བྲལ་དབུ་མའི་རིང་ལུགས་དྲི་མེད་ཆབ། །
རྣམ་དཔྱོད་ཧུབ་ཀྱིས་འདྲེན་པའི་ཞྭ་སེར་སྡེ། །
ཀླུང་ཤོད་འབུམ་ཆོས་རྭ་ཉག་ལབ་དགོན་སོགས། །
འཆད་རྩོད་རྩོམ་པའི་ལྗོན་བཟང་ལེགས་སྨིན་ཅིང་། །
བཤད་སྒྲུབ་ལས་ཀྱི་གཡུ་ལོ་རྣམ་པར་བཀྲ། །
མཁས་བཙུན་བཟང་པོའི་འབྲས་བཟང་གཡུར་དུ་ཟ། །
ཡང་དར་བསྟན་པའི་དྲི་བསུང་ཀུན་ཏུ་འཐུལ། །
ཁྱད་པར་ལུང་རྟོགས་བསྟན་པའི་ཡང་སྙིང་བཅུད། །
འཇམ་མགོན་གདམས་པའི་གཏེར་དུ་རྫོགས་པའི་ལམ། །
སྙན་བརྒྱུད་མན་ངག་བྱེ་བའི་མཛོད་འཛིན་པའི། །
དགོན་གསར་སྤྲུལ་པའི་གཙུག་ལག་མངོན་པར་མཐོ། །
གསང་བདག་སྐུ་གསུམ་གཞལ་ཡས་མངོན་ཤར་བའི། །
193



གཙང་གསུམ་རླབས་ཀྱི་ཟེགས་མ།
ཇོ་བོ་ཞལ་དཀར་ཕང་ན་ཟིལ་དཀར་གླིང་། །
རིགས་ལམ་བརྒྱ་ཕྲག་ཕྱེད་པའི་རྣམ་དཔྱོད་ཀྱིས། །
རྒྱལ་བསྟན་ཀླུ་སྒྲུབ་དགོངས་པའི་སྙིང་བོར་བྱིན། །
ལྔ་རིག་འོ་མའི་ཆུ་གཏེར་བསྲུབས་པ་ལས། །
ལམ་འབྲས་མར་གྱི་སྙིང་བོ་ལེགས་སྨིན་པའི། །
ཐར་ལམ་སྐལ་བཟང་སེབ་པ་བཞི་དབུས་སོགས། །
དཔལ་ལྡན་ས་སྐྱའི་ལེགས་མཛད་ཀུན་ན་སྙན། །
རྒྱ་གར་པཎ་གྲུབ་ཡོངས་ཀྱི་གཙུག་གི་རྒྱུན། །
མཁན་སློབ་ཆོས་གསུམ་དགོངས་པའི་དཔྱིད་འཇོ་བ། །
རྫོགས་ཆེན་གཏེར་སྟོན་གེ་ཆགས་རག་སྤྲུལ་སོགས། །
འོད་གསལ་འཇའ་ལུས་སྙིང་བོ་ཀུན་ལ་སྨིན། །
དུང་དཀར་དབུ་ལོ་རྒྱས་པའི་རྒན་རབས་དང༌། །
ལང་ཚོའི་འཁྲི་ཤིང་དར་བའི་གཞོན་ནུའམ། །
མཚར་སྡུག་མེ་ཏོག་བཞད་པའི་བྱིས་པ་དག །
བྱམས་བརྩེའི་འཛུམ་རིས་མུ་ཏིག་ཕྲེང་བའི་སྤུན། །
སྐྱེ་དགུ་ཕུན་ཚོགས་གཡང་གི་དཔལ་ཆགས་པའི། །
ཚོང་ཟོང་དཔལ་བེའུ་རི་མོ་འབུམ་གྱི་གཟུགས། །
སྣ་ཚོགས་ནོར་བུའི་མཛོད་ཀྱི་སྙན་པ་ཅན། །
194



སྙན་རྩོམ་གཙང་བོའི་རླབས།།
སྒ་ཡུལ་སྐྱེ་རྒུ་མདོ་ཞེས་བོད་ལ་གྲགས། །
ལུང་བཞི་རྡོ་རྗེ་བསྣོལ་མའི་གདན་སྟེང་དུ། །
འདབ་བཞི་མེ་ཏོག་དབྱིབས་ཀྱིས་མཛེས་པའི་གྲོང་། །
ཅན་བཞི་དེང་རབས་འཕོ་འགྱུར་ངོ་མཚར་འབུམ། །
སྡེ་བཞི་རྫོགས་ལྡན་དཔལ་གྱི་ཡོ་ལང་རྒོད། །
དེ་འདྲའི་གནས་ཡུལ་དཔལ་གྱི་ཕུན་ཚོགས་ལ། །
བཀོད་ལེགས་ཁང་བཟང་མཛེས་པའི་རྣམ་པ་ཡང་། །
འོག་མིན་ཞིང་གི་མཛེས་ཆོས་མ་ལུས་ཀུན། །
ལྷ་ཡི་བཟོ་བོས་ཁྱད་དུ་བསྐྲུན་པ་བཞིན། །
ཡུལ་ཀུན་སྲོལ་རྒྱུན་རིག་པའི་གནས་ཀྱི་དཔལ། ། །
གླུ་གར་རྟ་རྒྱུག་གཟབ་མཆོར་འགྲན་སྡུར་སོགས། །
བདེ་སྐྱིད་རྫོགས་ལྡན་བསུ་བའི་ངོ་མཚར་འབུམ། །
འགྲོ་བའི་མིག་གི་དཔྱིད་དུ་ཡང་ཡང་འཇོ། །
ལྗོངས་འདིར་དཔལ་འབྱོར་དབྱར་གྱི་མཚོ་མོ་དང་། །
ཉོ་ཚོང་འགྲོ་འོང་ཉི་ཟླའི་འཁོར་རྒྱུག་བཞིན། །
བདེ་འཇགས་ཁོར་ཡུག་རྡོ་རྗེའི་ར་བ་ལྟར། །
ཕྱོགས་བཞི་མགྲོན་ལ་ཉམས་མེད་དཔལ་ཡོན་བསྐྲུན། །
195



གཙང་གསུམ་རླབསཀྱིཟེགས་མ།
སྙིང་སྡུག་མ།
—རིག་མ་གྲུ་བཟའ་ཚེ་རིང་སྒྲོལ་མ་ལ་ཕུལ་བ།
ལེགས་བྱས་སྟོང་གི་ཕུན་ཚོགས་བརྡལ་བའི་སར། །
སྨིན་ལེགས་བཞིན་གྱི་པདྨོའི་འཛུམ་གྲོལ་ཞིང་། །
རིགས་རུས་སྦྲང་རྩི་བཅུད་ཀྱིས་ལེགས་གཏམས་པའི། །
སྙིང་སྡུག་ཙན་དན་ལྗོན་བཟང་ལྟ་ན་སྡུག །
ལྷག་བསམ་ཡར་ཚེས་དཔལ་གྱི་དགེ་མཚན་ལ། །
བྱང་སེམས་ག་པུར་རྒྱུན་གྱིས་རབ་བསིལ་ཞིང་། །
ཆགས་སྡང་མུན་པའི་གཡུལ་ལས་རྟག་རྒྱལ་བའི། །
སྙིང་སྡུག་དུང་གི་ཟླ་བ་ཀུན་ནས་མཛེས། །
འཚོ་བ་འོ་མའི་མཚོ་ཆེན་རྒྱས་པའི་གཞིར། །
བུ་ཚ་ནོར་བུའི་ཕྲེང་བས་བསྟར་བྱས་ཤིང་། །
བརྩེ་ཆེན་རྦ་རླབས་དགུང་དུ་ལེགས་འཕྱོ་བའི། །
196



སྙན་རྩོམ་གཙང་བོའི་རླབས་སྒྲ།
སྙིང་སྡུག་སིན་དྷུ་བདག་པོ་ཡ་མཚན་རྨད། །
རྒན་རབས་ཞེ་ནས་གུས་པའི་ཏོག་དཀར་མཛེས། །
བྱིས་པར་སྙིང་ནས་བྱམས་པའི་ཤམ་བུ་གཡོ། །
ཁྱོ་ཤུག་མཛའ་གཅུགས་ཡུ་བ་རྟག་ཏུ་བརྟན། །
སྙིང་སྡུག་གདུགས་དཀར་གྲིབ་བསིལ་གང་སར་སྙོམས། །
ཞལ་འདོན་སྤྲིན་གྱི་སྒྲ་དབྱངས་རྟག་པར་སྙན། །
ལེགས་ཚོགས་གྲུ་ཆར་བཅུད་བཟང་ཀུན་ན་འཇོ། །
སྒོ་གསུམ་དམ་ཆོས་ལོ་ཏོག་ཡོངས་སུ་སྨིན། །
སྙིང་སྡུག་ནོར་གྱི་བློ་གྲོས་བརྟན་ཅིང་བརླིང་། །
དེ་ལྟར་རིང་ནས་མཛའ་བའི་སྒེག་མོ་ཁྱོད། །
ཁྱོད་ཀྱི་གཤིས་ལ་བསྔགས་པའི་ཚིག་གི་དབྱངས། །
དབྱངས་ཀྱི་རྒྱལ་མོའི་ངག་ལ་དྲངས་པ་འདིས། །
འདི་ཕྱིར་བདེ་ལེགས་འབྱུང་བའི་རྒྱུར་གྱུར་ཅིག །
197



གཙང་གསུམ་རླབས་ཀྱི་ཟེགས་མ།
རྩྭ་ཐང་བུ་མོའི་ལས་དབང་།
དུང་དཀར་ཕྱེ་མས་མཆོད་རྟེན་སྤུངས་པའི་རབ་བརྗིད་
གངས་ཀྱི་རི་བོ་བརྩེགས། །
གཡུ་ཞུན་ཐིགས་པས་རྒྱ་མཚོ་འཁྱིལ་བའི་སྔོ་ལྗང་
ནེའུ་གསིང་གཅལ་དུ་བཀྲམ། །
སྣ་ཚོགས་རིན་ཆེན་མདངས་ཀྱིས་ཕྱུག་པའི་རྩི་ཤིང་
ལོ་འདབ་སྡུག་གུར་བཀྲ། །
རྨ་འབྲི་ཟླ་ཡི་མཚར་སྡུག་ལང་ཚོ་འཛིན་མའི་
ཁྱོན་ན་གཟི་བྱིན་གཡོ། །
རྐྱང་འབྲོང་གཙོད་ཀྱི་རི་དྭགས་ཁྱུ་ཡིས་དཀར་དམར་
མཐིང་གི་ཚོན་རིས་བཏབ། །
ཁྲུང་ཁྲུང་གོང་མོ་འདབ་ཆགས་ཚོགས་ཀྱིས་གྲེ་འགྱུར་
གླུ་ཡི་པི་ཝང་འཁྲོལ། །
198



སྙན་རྩོམ་གཙང་བོའི་རླབས་སྒྲ།
དོམ་དྲེད་གསའ་གཡི་གཅན་གཟན་རིགས་ཀྱིས་གད་རྒྱངས་
འབྲུག་གི་སྒྲ་ཆེན་འུར། ། །
ཁོར་ཡུག་འཆམ་མཐུན་དཔལ་གྱིས་སྒེག་པའི་གཙང་གསུམ་
ནོར་འཛིན་ཡི་གར་འོང་། །
ས་ཡི་དགེ་བཅུ་ལྷུན་གྱིས་རྫོགས་པའི་བསིལ་ལྡན་
སཱ་ལའི་སྨན་ལྗོངས་སུ། །
རྐང་བཞི་ཕྱུགས་དང་སྣ་ལྔ་འབྲུ་ཡི་ཕུན་ཚོགས་
གཡང་གི་ཡོ་ལང་རྒྱས། །
རོང་འབྲོག་འཚོ་བའི་བདེ་སྐྱིད་ཉམས་བརྒྱས་ཕ་ཡུལ་
ལུང་བར་དགེ་མཚན་དར། །
ས་ཡུལ་རྩྭ་ཐང་ལོངས་སྤྱོད་བྱེ་བའི་སྙན་པ་
རྒྱ་མཚོའི་མཐའ་ལ་སོང་། །
དབུས་འགྱུར་འཆང་དང་མ་ཧཱ་ཙི་ནའི་ཆོས་སྲིད་
འདབ་བརྒྱ་བཞད་པའི་ཚལ། །
བལ་བོད་ཉོ་ཚོང་སྦྲང་རྩི་དོག་པ་འདོད་དགུ་
དཔལ་དུ་འཁྱིལ་བའི་ཡུལ། །
ཆོས་རྒྱལ་འཕགས་པའི་ཉིན་བྱེད་འོད་སྣང་སྲིད་ཞི་
ཀློང་ན་འབར་བའི་གནས། །
199



གཙང་གསུམ་རླབས་ཀྱི་ཟེགས་མ།
ཞིང་ཕྱུགས་འབྱོར་བས་ཀུན་ནསབྲེལ་བའི་འདབ་བརྒྱད་
པད་མའི་ཡུལ་ས་ན། །
འཁོར་འདས་དབྱེར་མེད་ཆོས་ཀྱི་དབྱིངས་ལ་བདེན་གཉིས་
འོད་ཀྱི་དཀྱིལ་འཁོར་འཛུམ། །
བཤད་དང་སྒྲུབ་པའི་ཆོ་ག་འབུམ་གྱིས་བསྟན་པའི་
རྒྱལ་མཚན་མཁའ་ལ་སྒྲེང་། །
མདོ་སྔགས་ལེགས་བཤད་གྲུ་ཆར་སྣུམ་པོས་རྒྱལ་བསྟན་
ལྗོན་པའི་རྩ་བ་བཟུང༌། །
གྲུབ་དབང་འབུམ་གྱི་གདན་སའི་མཐིལ་ན་མཁས་བཙུན་
བཟང་པོའི་རྣམ་ཐར་ལྗིད། །
བསོད་ནམས་བྱེ་བའི་ས་བོན་གསར་བས་དལ་རྟེན་
ཡོངས་འདུ་ལྗོན་བཟང་རྒྱས། །
སེམས་བསྐྱེད་འདོད་འཇོ་ནོར་བུའི་འོད་ཀྱིས་བསླབ་གསུམ་
ཞོགས་པའི་མཚམས་སྤྲིན་མཛེས། །
འཇིགས་བྱེད་མགོན་དཀར་རྒྱུད་བཞི་ལྷ་ཚོགས་རྣལ་ལ་
འབྱོར་བའི་ཁེངས་པ་ཡིས། །
དེང་གི་བར་དུ་ངུར་སྨྲིག་དཔུང་བས་འདུས་སྡེའི་
ལས་དབང་གྱེན་དུ་བཏེགས། །
200



སྙན་རྩོམ་གཙང་བོའི་རླབས་སྒྲ།
ཁྱད་པར་གང་སར་བདེན་པའི་གཏམ་དང་དྲང་བོའི་
བྱ་སྤྱོད་སྤེལ་བ་ཡིས། །
རིགས་ཀྱི་ཚོ་བར་དགོན་དང་སྡེ་བས་བདེན་པའི་
ཚད་མ་ཅི་ཡང་བསྙད། །
ཆོས་སྲིད་ལུགས་གཉིས་གྲོས་སུ་བཏབ་པའི་ཕན་བདེའི་
ཆོ་ག་བརྒྱ་ཕྲག་གིས། །
སེར་སྐྱའི་གངས་དཀར་སེམས་ཀྱི་ངོས་སུ་བསྲུབས་མེད་
འཆམ་མཐུན་རི་མོ་སྤེལ། །
དེ་འདྲའི་ཕུན་ཚོགས་དགེ་མཚན་དར་བའི་ཕ་གཞིས་
ལྷ་ཡི་དགའ་ཚལ་དུ། །
དུས་རབས་བརྒྱད་པའི་འཆར་ཀའི་འོད་སྣང་མཁའ་ལ་
ཤར་བའི་ཉིན་མོ་དེར། །
དཔྱིད་ཀྱི་རྒྱལ་མོའི་དབྱངས་དང་བསྡེབས་ནས་བུ་མོ་
ཡིད་འོང་ལྡན་པ་ཞིག །
འཚོ་བ་གསར་བའི་གོམ་སྟབས་ཐོག་མར་རྩྭ་ཐང་
ཡངས་པའི་གཞི་ལ་སྤོས། །
དུས་ཀྱི་རྒུད་པས་ཡོངས་སུ་མནར་བའི་དཀར་ནག་
ཕྱུགས་ཀྱི་ལྷས་ར་ན། །
201
•



གཙང་གསུམ་རླབས་ཀྱི་ཟེགས་མ།
ལྷགས་རླུང་གྲང་ངར་མི་བཟད་སྡུག་བསྔལ་ལོ་ཟླར་
རིམ་གྱིས་བསྐྱལ་བྱས་ཏེ། །
གྲུ་གསུམ་སྦྲ་ནག་ཐབ་ཆེན་འགྲམ་ནས་ལང་ཚོའི་
མྱུ་གུ་ལེགས་སྨིན་ཅིང་། །
ཀློག་གི་ར་བར་མོས་པའི་བློ་ཡིས་དམའ་རིམ་
ཡོན་ཏན་སློབ་ལབྲེལ། །
སྐྱེས་སྦྱངས་འབྲས་བུ་མར་ངོའི་ཟླ་ལྟར་ཉིན་བཞིན་
རྒུད་པའི་རྣམ་པ་ཡིས། །
ཤེས་བྱའི་ལྷ་ལམ་སྐྱོད་པའི་རེ་འབྲས་ཆུ་ཡི་
ལྦུ་བའི་རྗེས་སུ་སྙེག །
དགེ་སློབ་བྲལ་བའི་ཡིད་ཀྱི་འཁྲེང་བས་ལུས་སེམས་
ཀུན་ནས་གདུང་བ་ཡི། །
སྐྱོ་བའི་མིག་ཟུང་འབྱེད་འཛུམ་བར་ན་མཆི་མའི་
གྲུ་ཆར་ཡང་ཡང་བསྙིལ། །
ལས་ཀྱི་བྱེད་པོས་ཡོངས་སུ་བསྐུལ་བའི་འབྲོག་གི་
ཐོན་སྐྱེད་མི་ཟད་གཏེར། །
གཏེར་དུ་བརྡོལ་བའི་མཁོ་རྒུའི་བདོག་པོ་བདག་ཏུ་
བཟུང་བའི་བྱ་བ་རུ། །
202



སྙན་རྩོམ་གཙང་བོའི་རླབས།།
རུ་འདྲེན་དཔུང་གི་ཚོགས་དང་འགྲོགས་ནས་གཡུལ་གྱི་
ལས་ལ་འཇུག་པ་བཞིན། །
བཞིན་བཟང་མ་ཡིས་ཉིན་མཚན་ཀུན་ཏུ་ཕྱུགས་ཀྱི་
བྱ་ར་ཁོ་ན་གཉེར། །
དཔྱིད་གསུམ་སོ་ནམ་ལས་ཀྱིས་ངལ་བའི་རྔུལ་ཆུ་
ཐིགས་པ་ས་ལ་ཟགས། །
དབྱར་གསུམ་བ་འབྲི་འོ་མ་བཞོས་པའི་དཀའ་ཚེགས་
ཐོ་རངས་མཐའ་ལ་བསྐྱལ། །
སྟོན་གསུམ་རོང་འབྲོག་སྣ་བརྒྱའི་བྱ་བས་བཟའ་བཏུང་
གོ་སྐབས་ཡོངས་སུ་བྲལ། །
དགུན་གསུམ་ཁ་བ་བུ་ཡུག་བར་ན་ན་ཆུང་
མེ་ཏོག་སད་ཀྱིས་བཅོམ། ། །
དེ་ཚེ་སྙིང་རྗེ་དཔལ་གྱིས་ཕྱུག་པའི་གཉེན་ཉེ་
མཁའ་ཡི་ཟླ་ཟེར་གྱིས། །
བུ་མོའི་ལང་ཚོ་ཀུན་ད་གསར་བའི་བདེ་སྐྱིད་
འདབ་མ་སླར་ཡང་གྲོལ། །
བཟང་འཇམ་མཛངས་པའི་དྲི་ཞིམ་སྤྲིན་རིས་གང་སར་
ཁྱབ་པའི་སྙན་པ་ཡིས། །
203



གཙང་གསུམ་རླབས་ཀྱི་ཟེགས་མ།
ཕྱོགས་བཞི་སྡེ་བའི་གཉེན་སློང་ཕོ་ཉ་འགྲོ་འོང་
ཉི་ཟླའི་འཁོར་རྒྱུག་བཞིན། །
ཞལ་བཟང་སྟོན་མཚན་ཟླ་བའི་དཔལ་གྱིས་ལྷན་སྐྱེས་
འཛུམ་དཀར་ཀུན་ནས་དགོད། །
འདྲེན་བྱེད་ཨུཏྤལ་འདབ་མ་ཡངས་པོས་རི་དྭགས་
བྱེ་བའི་མིག་ལ་འཕྱ། །
མཆུ་སྒྲོས་བྱུ་རུ་དམར་པོའི་མདངས་ཀྱིས་གཞོན་ནུ་
ཡིད་མཁར་མཚམས་སྤྲིན་གཡོ། །
རྨད་བྱུང་སྐྱེ་མཆེད་ཉམས་འགྱུར་སྟོང་གིས་ཆགས་ལྡན་
སྙིང་ལ་མི་བཟོད་བྱིན། །
ལུས་ཅན་ཁྲོན་པའི་སྦལ་བ་དག་གིས་ཁྲུང་ཁྲུང་
ཤ་ལ་རྔམ་པ་ལྟར། །
དགའ་བའི་གཏམ་དང་བརྩེ་བའི་ཚིག་གི་བསླུ་བྲིད་
ཟོལ་གྱི་རྣམ་པ་ཡིས། །
དྲེགས་ལྡན་གླང་སྨྱོན་ཚལ་ལ་འཇུག་ལྟར་མཛེས་མའི་
ལུས་ཀྱི་འཁྲི་ཤིང་ལྗོན། །
བཅོམ་ལ་ཉེ་ཡང་བག་ཡོད་གདོང་ལྔས་ལག་ལྡན་
སྟོང་གི་ཀླད་ཞོ་འགེམས། །
204



སྙན་རྩོམ་གཙང་བོའི་རླབས་སྒྲ།
འོན་ཏེ་མ་ལ་ཡར་སྐྱེས་རི་ལ་ཙན་དན་
ལྗོན་བཟང་རྒྱས་པའམ། །
མེ་ཏོག་ཚལ་དུ་ཆུ་སྐྱེས་གསར་བའི་མཛེས་སྡུག་
ལང་ཚོ་ངོམ་པ་ལྟར། །
རྩྭ་ཐང་བུ་མོའི་ན་ཚོད་ལེགས་སྨིན་ཡིད་ཀྱི་
ཟླ་གཞོན་འཕེལ་བ་ཡིས། །
གཞན་གྱི་ཁྱོ་བོའི་སེམས་ཀྱི་མཚོ་མོར་བརྩེ་དུངས་
རྦ་རླབས་ངང་གིས་བསླངས། །
སྐབས་རེར་ཕན་པའི་ཞལ་ཏ་བདུད་རྩིས་ཁོ་མོའི་
རྒྱུད་ལ་བསིལ་བ་བརྟས། །
རེ་འགར་དུངས་པའི་རྣམ་འགྱུར་དུ་མས་
ལུས་ཕྲའི་སེམས་ཀྱི་བདེ་བ་རྒྱས། །
ཉིན་མཚན་ཕྲེང་བ་རིང་དུ་བསྟར་བའི་འགལ་འདུ་
སེམས་ཀྱི་མེ་ལོང་ངོས། །
དགའ་སྐྱོ་འདུ་འབྲལ་ཚོར་བ་སྟོང་གི་བརྩེ་སེམས་
རི་མོ་ཅི་ཡང་བཀོད། །
ཕན་ཚུན་བྱམས་པའི་སེམས་ཀྱི་ག་པུར་དཔྱིད་དུ་
སྨིན་པའི་འོད་རྒྱུན་གྱིས། །
205



གཙང་གསུམ་རླབས་ཀྱི་ཟེགས་མ།
རྗེས་ཆགས་ས་མོས་དགའ་བདེའི་འདབ་མ་སོ་སོའི་
ཡིད་ཀྱི་ཚལ་ན་བཞད། །
ཟེའུ་འབྲུ་དབུས་ན་གཡོ་མེད་ཞུགས་པའི་བྷ་མ་
ར་ཡི་བསམ་གཏན་བཞིན། །
ནམ་ཡང་མཛའ་བའི་སེམས་ཀྱི་དམ་བཅའ་གོར་མ་
རྡོ་ཡི་མུ་ཁྱུད་བསྐྲུན། །
མཐོང་བས་ཁབ་ལེན་རྡོ་ཡི་དཀྱིལ་དུ་ལྕགས་ཀྱི་
ཕྱེ་མ་བབས་པའམ། །
ཐོས་པས་རྨ་བྱས་འབྲུག་སྒྲའི་དཔལ་བཞིན་བརྩེ་བའི་
རྦ་རླབས་རབ་གཡོས་པས། །
འཚོ་བའི་ཉལ་འགྲོར་རིང་ནས་རྩེན་པའི་གཞན་གྱི་
ཆུང་མ་ངང་མོ་ཡི། །
ཡིད་མཁར་བདེ་སྐྱིད་ཟེགས་མ་འཇགས་སྙམ་མྱ་ངན་
མུན་པས་ཀུན་ནས་སྒྲིབ། །
ཡུན་དུ་འགྲོགས་ཤིང་བུ་དང་བུ་མོའི་ཤ་ཁྲག་
རྒྱུན་ཐག་དམར་པོ་ཡིས། །
མ་ཟིན་ཤོར་བའི་བཟའ་ཟླའི་གླ་བོ་གཞན་ཕྱོགས་
བྲག་ལ་མཆོངས་པ་ཡི། །
206



སྙན་རྩོམ་གཙང་བོའི་རླབས་སྒྲ།
བཤོལ་བའི་ཐབས་སུ་མཆོག་གསུམ་ཐུགས་རྗེའི་ཨ་ལུང་
ཉག་གཅིག་རེ་བ་ལས། །
སྔོན་གྱི་བརྩེ་དུངས་རྙིང་བའི་རྒྱུ་ལ་ཡིད་བརྟན་
རྨང་ནས་བྲལ་བར་གྱུར། །
གང་ལྟར་འདོད་ཡོན་རྫིང་བུར་ཆགས་པའི་དེང་གི་
སྐྱེ་བོ་གླང་ཆེན་ཁྱུས། །
སྲེག་པའི་གདུང་བ་བསལ་བའི་སླད་དུ་རེ་ཞིག་
ཁྲུས་ལ་རོལ་བ་ལས། །
གཏན་དུ་པདྨའི་མཚོ་ལ་གནས་པའི་ཡིད་ཀྱི་
འདུན་པ་དབེན་པའི་ཕྱིར། །
འདབ་བརྒྱའི་ཚལ་ཡངས་ཕྱེ་མར་བརླགས་ཏེ་སྐྱོ་ཉམས་
ཀུན་ནས་མཐོང་བར་བྱས། །
ལུས་ཀྱི་པད་དཀར་འདམ་གྱིས་གོས་པའི་ངོ་ཚའི་
མཚམས་སྤྲིན་གདོང་ན་དམར། །
ངག་གི་དམ་བཅའ་རླུང་གིས་ཁྱེར་བའི་ཡི་ཆད་
སེམས་པ་སྡུག་གིས་མནར། ། །
ཡིད་ཀྱི་མཛའ་བཅུགས་རླབས་རྒྱུན་ཞི་བའི་དུངས་སེམས་
ཆུ་བོ་གྲམ་ལ་འབྱར། །
207



གཙང་བ་སུམ་རླབས་ཀྱི་ཟེགས་མ།
འཚོ་བའི་ཁོར་ཡུག་མོག་པོར་སྣང་བའི་བུ་མོའི་
སྒོ་གསུམ་སྐྱོ་བས་ཁེངས། །
ཐོ་རངས་བདེ་སྐྱིད་རྨི་ལམ་ཇི་བཞིན་སྔོན་དུ་
སོང་བའི་དུངས་སེམས་དཀར། །
ལས་འབྲས་མདུད་པ་ལྷོད་པར་གྱུར་ཅིང་སོ་སོར་
དབྱེ་བའི་སྡུག་བསྔལ་གྱིས། །
དབྱར་གྱི་ཆུ་འཛིན་མཁའ་ལ་འཁྲིགས་ལྟར་ཕང་བའི་
ཡིད་ཀྱི་གུར་ཁང་ནས། །
འཁྲེང་བའི་མཆི་མ་ཆུ་ཤེལ་དོག་པ་ཆར་གྱི་
རྒྱུན་བཞིན་གདོང་ནས་ཟགས། །
བཟོད་གླགས་བྲལ་བའི་ཕ་རོལ་གདུང་བ་ལྕགས་ཀྱི་
རལ་གྲི་རྣོན་པོ་ཡིས། །
ཚལ་བར་གཤགས་ནས་ཕྱི་ལ་མངོན་པའི་ལུས་ཀྱི་
དོན་སྣོད་ན་ཟུག་འབུམ། །
བསྲན་ཐབས་བྲལ་བའི་འཆལ་པོ་སེམས་ཀྱི་ཉི་དགའ་
མེ་ཏོག་འདབ་མ་ཡང་། །
ཟོལ་མེད་དྲན་གདུང་དབྱིག་གི་ཁུ་བ་ས་ལ་
ཟགས་པའི་ཕྱོགས་སུ་འཁོར། །
208



སྙན་རྩོམ་གཙང་བོའི་རླབས་སྒྲ།
འ་འུར་སྒྲོག་པའི་ཆུ་ཕྲན་རྒྱབ་རོལ་གངས་ཀྱི་
རི་བོ་འགྱིང་བའམ། །
ཐང་དཀར་གཤོག་སྟེང་ཉི་ཟེར་རེ་བའི་པགས་བྱེའུ་
སྣང་ཞེན་སྐྱེ་བ་ལྟར། །
ལོངས་སྤྱོད་འབྱོར་བས་ཀུན་ནས་དབུལ་བའི་འབྲོག་གི་
བུ་མོ་གཞོན་ནུ་མས། །
ཡང་བསྐྱར་མི་ཚེའི་སྐྱིད་སྡུག་ཡོད་རྒུ་སྙིང་གི་
མཛའ་བོ་ཁོ་ནར་རེ། །
ཁྱིམ་ཐབ་གསར་བའི་ཀླུ་ཡི་དགའ་སྟོན་ཉམས་སུ་
མྱོང་བའི་ལས་མེད་ཀྱང་། །
ཤ་ལ་བརྩེ་ཞིང་རུས་ལ་དུངས་པའི་བརྗོད་བྲལ་
སྔོན་གྱི་འཁྲེང་ཞེན་ལས། །
སྣ་ཚོགས་རིན་ཆེན་འཕྱང་འཕྲུལ་དག་དང་ཟ་འོག་
གོས་ཀྱི་རྒྱན་ཆ་བཅས། །
ཡིད་འཕྲོག་སྒེག་མོའི་ལུས་ཀྱི་ཆས་སུ་འཛད་མེད་ ་
ནོར་ལྷའི་མཛོད་བཞིན་སྤུངས། །
སྟག་ཤར་གཞོན་ནུས་མཛེས་མའི་གཟུགས་བརྙན་ཡིད་ཀྱི་
མེ་ལོང་དྭངས་མར་འཛིན། །
209



གཙང་གསུམ་རླབས་ཀྱིཟེགས་མ།
བརྒྱ་སྡེ་ཁྲ་བོས་མཛེས་མའི་ལོངས་སྤྱོད་ཕུན་ཚོགས་
གཡང་གི་དཔལ་ལ་ལྟ། །
ན་མཉམ་བུ་མོས་མཛེས་མའི་ཡོན་ཏན་རང་རྒྱུད་
དག་པའི་རྒྱན་དུ་ལེན། །
སྐྱ་སེར་ཀུན་གྱིས་མཛེས་མའི་གཤིས་ཀ་གཡས་འཁྱིལ་
དུང་གི་ངོ་བོར་བཤད། །
སྒྲིབ་སྦྱངས་བདུད་རྩིའི་ཉལ་འགྲོ་གཙང་མས་སྒོ་གསུམ་
དྲི་མ་ཡོངས་སུ་འཁྲུད། །
ཕྱག་དང་བསྐོར་བའི་ཤིང་རྟའི་འཁོར་ལོ་མདོ་དབུས་
ཁམས་ཀྱི་ཕྱོགས་སུ་བསྐོར། །
ངག་འདོན་ཁུ་བྱུག་དབྱངས་སྙན་རིང་མོས་སྐྱེ་དགུའི་
རྣ་བར་སིམ་པ་སྟེར། །
མཆོག་གསུམ་དད་པའི་ལེགས་ཚོགས་རྒྱ་མཚོར་སྨོན་སེམས་
རླབས་ཀྱི་ཟེགས་མ་འཐོར། །
གྲགས་པའི་དབྱར་རྔ་དགུང་དུ་ལྡིར་བའི་ལེགས་བྱས་
སྙན་པའི་བ་དན་དཀར། །
ཡུལ་ལྷའི་དཔུང་བས་གྱེན་དུ་འཕྱུར་བའི་བསྟོད་བསྔགས་
ལྷབ་ལྷུབ་སྐྱོད་པའི་སྒྲ། །
210



སྙན་རྩོམ་གཙང་བོའི་རླབས་སྒྲ།
གྲོང་དང་གྲོང་ཁྱེར་བར་དུ་རྒྱུ་བའི་ཕན་བདེའི་
སྐྱ་རེངས་དཀར་པོ་ཡིས། །
འཚོ་བ་གསར་བའི་མདུན་སྐྱོད་ལམ་ཆེན་འོད་ཟེར་
སྟོང་གིས་ཁྱབ་པར་བྱས། །
ན་ཚོད་མྱུ་གུ་རིམ་གྱིས་སྨིན་པའི་འཇོ་སྒེག་
གཟུགས་ཀྱི་ཡལ་ག་རྒྱས། །
བྱད་བཞིན་དབྱར་གྱི་མེ་ཏོག་ཆུན་པོའི་མཚར་སྡུག་
འདབ་མ་འཛུམ་ཅིང་དགོད། །
བག་ལ་ཆས་པའི་བློ་ཡི་འདུན་པ་ཡར་ཟླའི་
དཔལ་བཞིན་འཕེལ་བའི་དུས། །
འབྲོག་གི་ལྗོངས་ནས་གཉེན་འབྲེལ་གཙང་ཆེན་རོང་ཁའི་
ཞིང་སར་དལ་གྱིས་ལུད། །
གཟའ་དང་རྒྱུ་སྐར་སྨེ་བ་སྤར་ཁ་རྟེན་འབྱུང་
ལེགས་པའི་ཆོ་ག་ཡིས། །
དར་དང་དགུ་ཚན་ལེགས་སྐྱེས་བཟང་བོའི་ཀུན་བཟང་
སྤྲིན་གྱི་བླ་རེ་དང་། །
གྱི་ལིང་རྟ་བོའི་ཆིབས་ཁ་སྒྱུར་བའི་ཕ་ཞང་
ཕོ་ཉའི་དཔུང་སྡེ་བཅས། །
211



གཙང་གསུམ་རླབས་ཀྱི་ཟེགས་མ།
དགའ་གུས་གཏམ་དང་ཀུ་རེའི་ཀློང་ན་ཁྱིམ་གསར་
སྟ་གོན་ལས་ལ་བྲེལ། །
རིང་ནས་འགྲམ་ཆང་བཅུད་ལ་རེ་བའི་བ་ཀུ་
ལ་ཡི་སྡོང་བོ་གང་། །
འཕྲད་འདོད་ཞབས་སེན་འདབ་མ་སྐྱོད་པའི་རི་དྭགས་
མིག་ཅན་སྒེག་པའི་འགྲོས། །
དལ་བུར་གཡོ་བའི་ཉམས་འགྱུར་སྟོང་གིས་སྐྱེ་དགུའི་
མིག་དབང་འཕྲོག་བྱེད་པའི། །
ངོ་མཚར་ལྟད་མོས་སྐབས་གསུམ་གནས་ཀྱི་རྩེད་འཇོ་
བག་ལ་ཞ་བར་བྱས། །
ཤེས་རིག་མདའ་གཞུ་ལུས་ལ་ཐོགས་ཤིང་ལག་རྩལ་
གོ་ཆ་བརྟན་པོ་ཡིས། །
དལ་མེད་འཚོ་བའི་གཡུལ་སར་ཞུགས་པའི་ལས་ཀྱིས་
བསྐུལ་བའི་ན་ཟླ་ཉིད། །
ཐོག་མར་འགྲོགས་པའི་ཡིད་ཀྱི་འཆར་སྣང་མངར་སྐྱུར་
འདྲེས་མའི་ཚོར་བ་ཡིས། །
བུ་མོའི་གཏན་མདུན་ཡངས་པའི་མཁའ་ལམ་བརྗོད་མེད་
དབང་གཞུ་གུར་གྱིས་མཛེས། །
212



སྙན་རྩོམགཙང་བོའི་རླབས་སྒྲ།
ཡུན་རིང་འགྲོགས་པའི་བརྩེ་སེམས་མདུད་པ་དམ་དུ་
བཅིངས་པའི་ལོང་མེད་ཀྱང་། །
ཕན་ཚུན་ཟོལ་མེད་སྙིང་གཏམ་པ་ཏྲ་རིང་དུ་
སྦྲེལ་བའི་རྣམ་པ་ཡིས། །
མ་འོངས་བདེ་སྐྱིད་མཉམ་དུ་བསུ་བའི་མུ་ཏིག་
སོ་ཕྲེང་མངོན་བཞིན་དུ། །
ཀྱག་ཀྱོག་བགྲོད་ལམ་རིམ་གྱིས་དེད་དེ་མདུན་སྐྱོད་
གོམ་སྟབས་ལྷན་དུ་བསྒྱུར། །
ལྷག་པར་བྱང་ཆུབ་ལྗོན་ཤིང་ཡལ་གའི་བགྲང་ཕྲེང་
སོ་མའི་ལག་རྟགས་དང་། །
ཆུ་ཤེལ་དྭངས་མའི་མེ་ལོང་ལ་སོགས་མཛའ་སེམས་
མཚོན་པའི་དངོས་པོ་ཡང་། །
ཇི་སྲིད་ནམ་མཁའ་མ་སྟོང་དེ་སྲིད་ཁྱོ་ཤུག་
འདུན་པ་བརྟན་སླད་དུ། །
ཕུལ་བའི་ལེགས་སྐྱེས་ཤིན་ཏུ་ཕྲ་ཡང་དོན་སྙིང་
རི་རབ་ལས་ཀྱང་ལྕི། །
ད་དུང་དྲན་གདུང་ཆུ་ཡི་རླབས་རིས་གཅིག་རྗེས་
གཅིག་ཏུ་བསླེབས་པ་ཡི། །
213



གཙང་གསུམ་རླབས་ཀྱི་ཟེགས་མ།
--
-
འཕྲིན་གསར་བརྡ་རྟགས་ཡངས་པོའི་ལམ་ནས་འཇོལ་མོའི་
སྐད་ལྟར་གྲགས་བྱས་ཏེ། །
སྐར་ཆའི་ཡུན་ལ་བརྒྱ་ཕྲག་ཚིག་གི་ལབ་གླེང་
གློག་གི་རི་མོ་འགྱུ། །
ཤིན་ཏུ་བྲེལ་བའི་སོར་མོའི་ཟློས་གར་ཁ་པར་
ནེམ་འཕར་སྟེགས་སུ་རྩེན། །
ཞེ་མཐུན་འོ་ཆུ་མཉམ་དུ་འདྲེས་པའི་ཆོད་སེམས་
དྲི་ཟའི་འགྱུར་ཁུགས་ལས། །
སོ་སོའི་ཁྱིམ་གྱི་མོས་བློ་འགུགས་པའི་དབྱངས་སྙན་
རོལ་མོ་ཕྱོགས་སུ་དཀྲོལ། །
གཉེན་སྟོན་མཛད་སྒོའི་རྔ་ཆེན་རྡུང་བའི་སྐད་སྒྲས་
སད་པའི་མགྲོན་པོ་ཡང་། །
སྦྲང་མའི་ཚང་ཆེན་ཕུགས་ནས་བརྡོལ་ལྟར་འགྲོ་འོང་
རྒྱུན་གྱི་རྫོགས་མཐའ་དབེན། །
དེ་ཚེ་ཐང་ལ་རྨ་བྱ་ཇི་བཞིན་གཡུང་དྲུང་འཁྱིལ་བའི་
གདན་སྟེང་དུ། །
བག་མའི་མཛེས་སྡུག་ཉམས་ཀྱིས་སྒེག་པའི་འདེགས་འཇོག་
གོམ་པའི་སྒྱུ་རྩལ་དང་། །
214



སྙན་རྩོམགཙང་བོའི་རླབས།།
ལྡེམ་ལ་མཉེན་པའི་ལག་གི་སོར་མོས་འོ་ཕུད་
བཞེས་པའི་རྣམ་པ་བཅས། །
ལྷ་ཡི་བུ་མོས་འོག་མིན་ཞིང་ན་བདུད་རྩི་
རོལ་བའི་དཔལ་ལས་མཛེས། །
དཀར་གསུམ་མངར་གསུམ་བཟའ་བཅའི་ཟས་ཀྱིས་
ཀུན་གྱི་ཡིད་དབང་ཚིམ་བྱས་པར། །
སྐྱེས་ཀྱི་དངོས་པོ་སྐུ་གསུང་ཐུགས་རྟེན་མཁོ་བའི་
ཡོ་བྱད་སྣ་ཚོགས་དང་། ། །
བརྒྱ་ལོ་དངུལ་གྱིས་སྐྱེ་སྣོད་ལྟོ་བར་སྦྲུམ་མའི་
ལུས་ལྟར་བརྒྱངས་བྱས་པའི། །
ངོ་སོའི་རིམ་པ་ཀུན་ནས་མཐོ་བའི་མངའ་ཐང་
དར་བའི་རྗེ་བོ་བཞིན། །
ཡུལ་སྐོར་ལྟད་མོར་གང་སར་ཆས་པའི་མིག་གི་
དགའ་སྟོན་མྱོང་བ་ཡང་། །
སུམ་རྩེན་གནས་དང་ཀླུ་དབང་གྲོང་སོགས་རྫུ་འཕྲུལ་
བསྐྱོད་པའི་གནས་ཙམ་ལས། །
གོ་ལའི་ཁྱོན་ན་གཟུགས་སུ་གྲུབ་པའི་རྐང་གཉིས་
བགྲོད་པའི་ཡུལ་ས་ཀུན། །
215



གཙང་གསུམ་རླབས་ཀྱི་ཟེགས་མ།
བདེ་བར་ཕྱིན་ཅིང་ལོངས་སུ་སྤྱོད་པའི་གོ་སྐབས་
ཡང་ཡང་རྙེད་པར་གྱུར། །
འཛམ་གླིང་ས་ཡི་ཐིག་ལེའི་དབུས་ན་འཕོ་འགྱུར་
ཡིད་དགའི་བཀྲག་མདངས་ལྡན། །
འཆམ་མཐུན་སྙན་པའི་གྲགས་པ་གསར་བས་སྐྱེ་དགུའི་
ཀློང་ན་བསྟོད་གླུ་གྱེར། ། ་
བརྗིད་ཉམས་སྟོང་གིས་ཚངས་པའི་འཇིག་རྟེན་དམན་སར་
འགོད་པའི་དཔལ་གྱིས་ཕྱུག །
གནམ་བདེ་སྒོ་མོའི་ཐང་ཆེན་ཡངས་པོར་ཁྱོ་ཤུག་ ་
གོམ་པས་ངང་གིས་གཞལ། །
མགྱོགས་མགྱོགས་མེ་ཡི་འཁོར་ལོའི་ཁམས་ལས་རྒྱ་བོད་
ཡུལ་གྲུ་ཡུད་ཀྱིས་བརྒལ། །
བདེ་བདེ་འགྲིམ་འགྲུལ་མྱུར་བའི་ལམ་ནས་མཐོ་སྒང་
རྩྭ་ཐང་གཞི་ལ་ཕྱིན། །
དུངས་དུངས་སྙིང་ནས་བྱམས་པའི་ཕ་མས་ཞལ་རས་
པདྨོ་འཛུམ་བཞིན་དུ། །
ཟང་ཟིང་ས་ཚིགས་འདུ་འཛིའི་བར་ནས་བུ་དང་
ཆུང་མ་ཁྱིམ་དུ་བསུས། །
216



སྙན་རྩོམ་གཙང་བོའི་རླབས་སྒྲ།
དྲི་མེད་དར་གྱི་མགུལ་རྒྱུན་རིང་མོས་ཁྱོ་ཤུག་
ཤིས་པའི་འཚམས་འདྲི་དང་། །
རོ་བརྒྱའི་ཟས་ཀྱི་བཤམས་སྟོན་བཟང་བོས་ཁྱོ་ཤུག་
གསོལ་འདྲེན་སྣེ་ལེན་བྱས། །
སུམ་བརྩེགས་འབོལ་གྱི་ཉལ་གདན་གཙང་མས་ཁྱོ་ཤུག་
ངལ་དུབ་སེལ་བ་དང་། །
དབེན་པའི་ཁང་ཁྱིམ་ཉམས་སུ་དགའ་བས་ཁྱོ་ཤུག་
ལུས་སེམས་བདེ་ལ་བཀོད། །
དགའ་སྤྲོའི་གཏམ་གླེང་སྙན་མོ་གླིང་བུས་ཉེ་དུའི་
ཐོས་འཛིན་ཡི་གར་བསླངས། །
ཡུལ་གྱི་ཐོན་རྫས་གྱ་ནོམ་གཏེར་གྱིས་ཉེ་དུའི་
མོས་བློ་ཀུན་ནས་བསྐངས། །
འདུ་འཛོམ་ཡོ་ལང་འབྱམས་སུ་ཀླས་པས་ཉེ་དུའི་
སྤྲོ་སྣང་རབ་ཏུ་བརྟས། །
བག་མའི་དགའ་སྟོན་ཕུན་སུམ་ཚོགས་པས་ཉེ་དུའི་
ལ་རྒྱ་ཡོངས་སུ་སྲུང་། །
སྡེབ་ལེགས་སྙན་ཚིག་ངག་གི་རོལ་མོས་རིང་དུ་
གྱེར་བའི་སྙན་དབྱངས་འདི། །
217



གཙང་གསུམ་རླབས་ཀྱི་ཟེགས་མ།
རྩྭ་ཐང་བུ་མོའི་བདེ་སྡུག་ཉམས་འགྱུར་ཡི་གེར་
འགོད་པའི་བུ་ལོན་ཞིག །
ཟློག་མེད་ལས་ཀྱིས་སྙུག་འཛིན་དབང་བོ་བདག་ལ་
བབ་པའི་ལས་ཀ་སྟེ། །
བྲིས་པའི་དགེ་བ་ཇི་སྙེད་མཆིས་པས་མིག་ཡངས་
མ་ཁྱོད་དགེ་གྱུར་ཅིག །
218



སྙན་རྩོམགཙང་བོའི་རླབས།།
གོ་ལའི་སྙན་ངག
—སྐབས་ཉེར་དགུ་པའི་རྒྱལ་སྤྱི་ཨོ་རྩལ་འགྲན་ཚོགས་ལ་ཕུལ་བ།
དབང་སྔོན་རྦ་རླབས་བརྩེགས་པའི་ཤར་ཕྱོགས་སུ། །
གཡུ་ཞུན་ལང་ཚོ་འབར་བའི་ལྕགས་རི་མདུན། །
བརྒྱ་ཕྲག་བགྲང་བྱའི་རེ་འབྲས་ལེགས་བསྟར་བའི། །
ཨོ་རྩལ་རྫོགས་ལྡན་བྱེ་བའི་ཡོ་ལང་རྒོད། །
ཞིས་ལཱའི་ལྷ་ཡི་ཕུར་བུས་རེག་ཙམ་གྱིས། །
ཇོ་མོ་གླང་མར་འོད་ཀྱི་ཏོག་འབར་ཞིང་། །
རྒྱལ་སའི་མཚན་མོ་སྨིན་ལེགས་འཛུམ་པའི་མདངས། །
གླིང་ལྔ་མཚོ་བཞི་མགྲོན་རྣམས་ཡི་གར་འོང་། །
ལྗང་མདོག་གཡུ་ལོ་བཀྲ་བའི་ཁོར་ཡུག་གམ། །
ཚན་རྩལ་དྲ་རྒྱ་ཆགས་པའི་འཕྲིན་གསར་དང་། །
ཞབས་ཞུ་ཉམས་ཀྱིས་སྒེག་པའི་དཔལ་ཡོན་སོགས། །
219



གཙང་གསུམ་རླབས་ཀྱི་ཟེགས་མ།
པེ་ཅིན་གྲོང་ཁྱེར་གྲགས་པའི་གཏམ་གྱིས་སྙན། །
བཟོ་རྩལ་བྱེ་བའི་སྙིང་བོ་ལེགས་བཀྲལ་བའི། །
འདབ་ཆགས་ཚང་ཆེན་དབྱིབས་ཀྱིས་མཛེས་པ་ཅན། །
དེང་རབས་ཚན་རིག་ཡང་རྩེར་ཕྱིན་པའི་ཕུལ། །
ལུས་རྩལ་ར་བའི་བརྗིད་ཉམས་ཀུན་ལ་བྱིན། །
རྒྱང་རིང་ལམ་གྱིས་བསྐལ་པའི་གྲོང་ཁྱེར་དག །
སྐད་ཅིག་ཡུན་ལ་གམ་དུ་སླེབས་བྱེད་པའི། །
མགྱོགས་བགྲོད་མེ་འཁོར་འཕྲུལ་གྱི་ངོ་མཚར་གྱིས། །
ལུས་རྩལ་པ་རྣམས་བདེ་དགའི་སྣང་བས་བརྟས། །
སྔོན་གྱི་བྱུང་བ་ལི་ཤུ་ནགས་ཀྱི་དཔལ། །
དེང་གི་འཕོ་འགྱུར་ཙན་དན་དམར་པོའི་ཚལ། །
ཀྲུང་ཧྭ་ནོར་འཛིན་ལྷ་ཡི་དགའ་ཚལ་དུ། །
ཡུལ་སྐོར་ཚོགས་རྣམས་འདོད་དགུ་དཔྱིད་དུ་སྨིན། །
རིང་ནས་གོམས་པའི་རྩལ་གྱིས་ཡོངས་བསུས་པའི། །
གསེར་དངུལ་ཟངས་ཀྱི་ལེགས་སྐྱེས་ཡོད་དགུ་ཡང་། །
དབྱིག་གི་ཆར་འབེབས་མཛོད་དུ་སྤུངས་པ་བཞིན། །
འཛམ་གླིང་འཛིན་མ་ཡ་མཚན་ཁུར་གྱིས་ལྗིད། །
དུང་ཕྱུར་བཅུ་གསུམ་མི་དམངས་ལྷན་རྒྱས་ཀྱི། །
220



སྙན་རྩོམགཙང་བོའི་རླབས་སྒྲ།
མཐུན་སྒྲིལ་གསེར་གྱི་པ་ཏྲ་ལེགས་སྦྲེལ་བས། །
ཀྲུང་གོའི་མངའ་ཐང་འདབ་སྟོང་དཀྱིལ་འཁོར་ནས། །
ཞི་བདེའི་སྦྲང་རྩི་བསིལ་མ་མཁའ་ལ་འཕྱོ། །
དེ་ལྟར་སྔོན་མེད་སྟོབས་འབྱོར་ཁྱབ་འཇུག་གནས། །
ལེགས་སྒྲུབ་བརྒྱ་བྱིན་མཚོན་ཆ་འབུམ་བཀྲ་བས། །
རྐང་གཉིས་གྲོང་གིས་འཁྱུད་པའི་གོ་ལའི་ཁྱོན། །
བདེ་སྐྱིད་སུམ་རྩེན་དཔལ་གྱི་རྣམ་པས་མཛེས། །
221



གཙང་གསུམ་རླབས་ཀྱི་ཟེགས་མ།
རུལ་སུངས་ལ་རྒོལ་བའི་གཏམ།
་་
འཛམ་གླིང་ཞི་བདེ་མ་དྲོས་ཀློང་ཡངས་སུ། །
ཆོས་སྲིད་ཀུན་ཕན་འོད་དཀར་ལེགས་སྤྲོས་ཀྱང་། །
ཉེས་བྱས་བསེར་རླུང་གཡབ་པའི་གདེངས་ཀ་ལས། །
རུལ་སུངས་བ་ཚྭའི་ཆབ་ཀྱི་ཟེགས་མ་འཐོར། །
སྲིད་ཀྱི་བྱ་གཞག་ཨུཏྤལ་དམར་པོའི་ཚལ། །
བདེ་དགའི་ཟེའུ་འབྲུ་འཛུམ་པའི་དཔལ་མངའ་ཡང་། །
ངན་གཤིས་གོམས་པའི་དཔུངཚོགས་བུང་བའི་ཁྱུས། །
ལོངས་སྤྱོད་སྦྲང་རྩིའི་རོ་ལ་བག་མེད་སྤྱད། །
སྐབས་དེར་ཡུལ་དཔོན་རི་སྤྱང་ལྟོགས་པའི་ལྟོར། །
ཟ་འདོད་དབྱུག་གུས་དབང་མེད་བསྟུན་པའི་སྒྲ། །
རྣ་བར་གཟན་པའི་ཚོང་དཔོན་རི་དྭགས་ཚོགས། །
དགའ་བའི་ཟློས་གར་བསྒྱུར་ལ་ཅི་ཡང་བྲེལ། །
སྤྱི་དོན་གཉེར་བ་སྒྱུ་མའི་གླང་ཆེན་གཟུགས། །
222



སྙན་རྩོམ་གཙང་བོའི་རླབས་སྒྲ།
བདག་འབྲས་སྨིན་པ་བྱི་བས་མཛོད་སྤུངས་བཞིན། །
ལྐོག་རྔན་གཏེར་དུ་བརྡོལ་བའི་ལོག་སྤྱོད་ཀྱིས། །
བྱུས་ཀྱི་དཔལ་ཡོན་ལངྐའི་འཚོ་བར་སྒྲུབ། །
འགའ་རེ་འཁྲིག་སྦྱོར་ཀླུ་ཡི་དགའ་སྟོན་གྱིས། །
སྣ་ཚོགས་མཛེས་མའི་གར་ལ་རྗེས་ཆགས་ཤིང་། །
ཁྱོ་ཤུག་དམ་བཅའི་མདུད་པ་ལྷོད་གྱུར་ནས། །
རྩེ་དགའི་རོ་ལ་ཆགས་པའི་རྣམ་ཐར་སྐྱོང་། །
རིང་ནས་ཆུང་མས་མཛའ་སེམས་ཡོངས་བཏང་བའི། །
དཔོན་ཆེན་གཡོག་ལ་བྲེལ་བའི་ཁྱོ་ག་དག །
ངོ་ཚའི་བཞིན་རས་བྱུ་རུ་དམར་པོའི་མདངས། །
མ་ཉམས་སླར་ཡང་འཁོར་གྱི་གཙོ་བོར་རློམ། །
འགའ་ཞིག་རྒྱན་ཤོ་ལོག་འཚོར་གཡེང་བ་ལས། །
དམངས་དོན་ཕལ་ཆེར་འཇའ་ཚོན་རྗེས་འགྲོ་ཞིང་། །
སྤྱི་ནོར་ཧུབ་ཀྱིས་འདྲེན་པའི་ཆོ་འཕྲུལ་གྱིས། །
འཇིགས་རྔམ་ཁྲིམས་ཀྱི་ར་བར་མོག་པོར་བྱིན། །
ཁྱད་པར་གོང་འོག་བསྣོལ་བའི་ལས་ཀའི་ཁྲོད། །
ཆགས་ལྡན་སྐྱེ་བོའི་མོས་པ་བསྐང་སླད་དུ། །
མ་དངུལ་ཁྲག་ལ་བྲན་པའི་སྐྱེས་འབུལ་གྱིས། །
223



གཙང་གསུམ་རླབས་ཀྱིཟེགས་མ།
གཞུང་སྒྲུབ་ཁང་རྣམས་ཞབས་བརྡོལ་དོང་དུ་བསྐྲུན། །
གོ་སའི་ཆོ་ལོ་སྒོ་བརྒྱའི་ལྡེ་མིག་ཉིད། །
ཡང་ན་རྒྱབ་རྟེན་རི་ལྟར་འགྱིང་བ་ཡི། །
ཝ་སྐྱེས་སེང་གེར་བརྫུས་པའི་དཔུང་ཚོགས་ཀྱི། །
རེ་འབྲས་ལག་རྩེར་སྨིན་པའི་གོ་ཆའམ། །
མིན་ན་གཡོ་དང་སྒྱུ་མའི་ཆོ་ག་ཡིས། །
བསྒྲུབས་པའི་ཟང་ཟིང་ནོར་གྱི་གཏེར་སྲུང་དག །
ཐོབ་ཐང་གཡུལ་སར་འཇུག་པའི་ཐེམ་སྐས་སུ། །
ལས་ཀྱི་བྱེད་པོའི་ཆེད་དུ་བཟོས་པ་འདྲ། །
གང་ལྟར་སྲིད་པའི་ནགས་ཀློང་འཐབ་པའི་ཁྲོད། །
སྡེ་བཞི་དངུལ་དཀར་འདབ་མ་འབུམ་བཀྲ་བར། །
ངན་སྤྱོད་རྫིང་བུར་ཞུགས་པའི་གླང་སྨྱོན་ཁྱུས། །
སྲོལ་ལྡན་ཁྲིམས་ཀྱི་དྲི་བསུང་ཉམས་པར་བྱས། །
སྲིད་ཀྱི་ལམ་ལུགས་འོད་ཟེར་ལྔ་ཡི་མདངས། །
སྣ་མང་ཚོན་རིས་དཔལ་གྱིས་སྒེག་ནའང་། །
སྤྱི་དོན་ཐབས་སུ་གཞོལ་བའི་རྟེན་འབྲེལ་ཆོས། །
སྐྱེ་དགུའི་ཀློང་ན་རང་བཞིན་གཅིག་ཏུ་འཚེར། །
གང་ཕྱིར་སྲིད་ཞི་དགེ་ལེགས་ཁྱུང་སྔོན་སྐྱེས། །
224



སྙན་རྩོམགཙང་བོའི་རླབས་སྒྲ།
གླིང་ལྔ་མཚོ་བཞིའི་མཁའ་ལ་ཉེར་དྲངས་ནས། །
སྤྱི་མཐུན་ཁྲིམས་སྲོལ་ནམ་མཁའི་ནོར་བུ་ཡིས། །
དམངས་དོན་པད་དཀར་ལང་ཚོ་བསྐྱང་ན་ལེགས། །
ད་དུང་གཞན་ཕན་གསེར་གྱི་པད་མོ་ཡིས། །
སྙིང་རྗེའི་འོད་སྣང་ཕྱོགས་ཀུན་ཁྱབ་བྱས་ཏེ། །
གོ་ལའི་ཁྱོན་ན་མཛའ་མཐུན་དཔལ་བེའུ་རིས། །
བྲིས་པའི་ལེགས་བྱས་དེ་བས་ལྷག་པར་མཛེས། །
དེ་སླད་བསྐལ་ངན་དུག་སྦྲུལ་ནག་པོའི་ཞགས། །
ཀུན་ཏུ་སྦྲེལ་བའི་མུན་པའི་འཇིག་རྟེན་འདིར། །
ལེགས་ཉེས་བྱུས་ཀྱི་བརྗོད་པ་མཐའ་ཡས་ལས། །
དགག་སྒྲུབ་པིར་གྱི་རྩེ་མོས་རོབ་ཙམ་སྤེལ། །
225



གཙང་གསུམ་རླབས་ཀྱི་ཟེགས་མ།
ཅི་འཕུང་མི་ཕུང་ཁ་ཡིས་འཕུང་། ར་མ་རྒྱ་མོ་ཚིལ་གྱིས་ཕུང་ཞེས་པའི་
གཏམ་དཔེ་ལ་མཆན་བུ་བཀོད་པ།
ཀ་ཁའི་སྦྱོར་ཀློག་ངག་ནས་གྱེར་ཡང་གཞན་སྐད་
ལྷག་པར་བྱང་བྱེད་ཁ། །
ཁ་བའི་ལུགས་བཟང་རིང་ནས་དར་ཀྱང་གཞན་སྲོལ་
ཀུན་ཏུ་སྤེལ་བྱེད་ཁ། །
ག་ས་གང་ནས་ཆགས་སྡང་རྨོངས་གསུམ་གཞན་ལ་
ཐོག་མར་སྨྲ་བྱེད་ཁ། །
ང་དང་ལྷན་སྐྱེས་ལེགས་ཉེས་གཏམ་གྱི་བརྗོད་པ་
ཡོད་རྒུའི་འབྱུང་ཡུལ་ཁ། །
ཅ་ལག་ཡོ་བྱད་ཇི་ལྟར་ཚོགས་ཀྱང་སེར་སྣའི་
མུག་གཏམ་གླེང་བྱེད་ཁ། །
226



སྙན་རྩོམ་གཙང་བོའི་རླབས་སྒྲ།
ཆ་རྐྱེན་ལྷ་ཡི་མཛོད་ལྟར་སྤུངས་ཀྱང་འདོད་སྲེད་
ཡི་ག་སློང་བྱེད་ཁ། །
ཇ་མར་ཤ་ཐུད་ལོངས་སུ་སྤྱད་ཀྱང་ཆང་རག་
ངོམས་མེད་འཐུང་བྱེད་ཁ། །
ཉ་སྦལ་སྡོམ་སྡིག་ཤ་ལ་རྔམ་ཡང་ད་དུང་
འབུ་སྲིན་ཟ་བྱེད་ཁ། །
ཏ་ཐཱ་གཱ་ཏའི་དགོངས་སྙིང་རྟོགས་ཀྱང་གསང་བ་
ཡོད་རྒུ་སྒྲོག་བྱེད་ཁ། །
ཐ་མ་ཁ་ལ་རྟག་ཏུ་རོལ་ཡང་ལོག་འཚོའི་
རྫས་ངན་མྱོང་བྱེད་ཁ། །
ད་ལྟའི་དམ་ཉམས་གནམ་སར་འགེངས་ཀྱང་དེ་ལ་
སྐྱབས་གསོལ་ཞུ་བྱེད་ཁ། །
ན་རྒ་འཆི་བའི་སྡུག་བསྔལ་ཐོས་ཀྱང་འཆལ་གཏམ་
གང་སར་སྤེལ་བྱེད་ཁ། །
པ་ཊུ་མདུན་སར་རྩོད་ལ་མཁས་ཀྱང་འགྲན་སེམས་
རླུང་ལྟར་གཡབ་བྱེད་ཁ། །
ཕ་རོལ་ཕྱིན་དྲུག་གཞུང་ལ་བསླབས་ཀྱང་རྣམ་རྟོག་
གླེང་མོ་བྱེད་སྤྱད་ཁ། །
227



གཙང་གསུམ་རླབས་ཀྱི་ཟེགས་མ།
བ་གླང་ལྟ་བུར་རྨོངས་ཤིང་རྟུལ་ཡང་བདག་ལྟའི་
ཆོ་ངེ་འདེབས་བྱེད་ཁ། །
མ་ལུས་སེམས་ཅན་ངག་ནས་བཟླས་ཀྱང་རང་དོན་
ཉག་ཅིག་གཉེར་བྱེད་ཁ། །
ཙ་རི་གནས་བསྐོར་གང་སར་ཕྱིན་ཀྱང་ངག་འཆལ་
འཛད་མེད་རྗོད་བྱེད་ཁ། །
ཚ་གྲང་དཀའ་ཐུབ་ཇི་ལྟར་སྤྱད་ཀྱང་ཆགས་གཏམ་
ལྷུག་པོར་འཁྲོལ་བྱེད་ཁ། །
ཛ་ཡའི་གསུང་རབ་ངག་ནས་བཏོན་ཀྱང་སྦ་མེད་
གཞན་མཚང་འདྲུ་བྱེད་ཁ། ། །
ཝ་ལེར་ཆོས་ཀྱི་བདེན་པ་རྙེད་ཀྱང་འདུས་སྡེར་
དབྱེན་གཏམ་ཟློ་བྱེད་ཁ། །
ཞྭ་སེར་བསྟན་པའི་རྗེས་སུ་འབྲངས་ཀྱང་ཉན་ཐོས་
ལྟ་བ་འདོམས་བྱེད་ཁ། །
ཟ་ཧོར་མཁན་པོའི་སྡོམ་རྒྱུན་བཟུང་ཡང་མདོ་སྔགས་
སོ་སོར་དབྱེ་བྱེད་ཁ། །།
འ་མོ་ཉིད་ཀྱི་ལྟ་ངན་ཕྱུང་ཡང་རྟོག་གེའི་
བསྟན་བཅོས་རྩོམ་བྱེད་ཁ། །
228



སྙན་རྩོམ་གཙང་བོའི་རླབས་སྒྲ།
ཡ་ཐོག་བོད་ཀྱི་བྱུང་བ་གསལ་ཡང་ལོ་རྒྱུས་
འཁྱོག་བཤད་ལབ་བྱེད་ཁ། །
རྭ་ལོའི་སྟོབས་དང་ནུས་མཐུ་དབེན་ཡང་དྲག་སྔགས་
འབྲུག་ལྟར་ལྡིར་བྱེད་ཁ། །
ལ་དོན་འཇུག་པའི་ཚུལ་ལ་རྨོངས་ཀྱང་ལོག་ཆོས་
གཞན་ལ་འཆད་བྱེད་ཁ། །
ཤ་ཟ་གདོང་དམར་རིགས་སུ་སྐྱེས་ཀྱང་ནག་ཚོང་
རིན་གོང་གཏམ་བྱེད་ཁ། །
ས་དགེ་བཀའ་རྙིང་དབྱེར་མེད་ཟེར་ཡང་ཕྱོགས་ལྷུང་
ཚིག་མདའ་འཕེན་བྱེད་ཁ། ། །
ཧ་ཅང་བཤད་ན་རྫོགས་མཐའ་དབེན་པའི་ཉེས་བརྒྱའི་
གཏེར་སྒོ་བདག་གི་ཁ། །
ཨ་ན་མ་ནའི་ཁྱད་ཆོས་ལྡན་པའི་གཞོན་ནུ་
ཕོ་མོའི་རྗོད་བྱེད་ཁ། །
ཁ་ནས་གང་བྱུང་བཤད་པར་མི་འོས་གཟུ་བོའི་
བློ་ཡིས་ལེགས་དཔྱད་མཐར། །
མཐར་ཆགས་དྲང་བོའི་གླེང་མོ་བགྱིས་ན་འཕྲལ་ཕུགས་
དགེ་ཞིང་ཤིས་པར་འགྱུར། །
229



གཙང་གསུམ་རླབས་ཀྱི་ཟེགས་མ།
རྨ་ཀླུང་ཟེགས་མའི་དགྱེས་གླུ།
—རྨ་སྟོད་ཡུལ་ཚོ་སྲིད་དབང་བཙུགས་ནས་ལོ་འཁོར་ལྔ་བཅུ་འཁོར་བའི་དུས་སྟོན་ལཕུལ་བ།
འཛམ་གླིང་ཡངས་པའི་ནོར་འཛིན་གཞིར། །
ཕན་བདེའི་གྲུ་ཆར་རྟག་འཇོ་བའི། །
རྨ་ཀླུང་གངྒཱ་རིང་མོའི་རྒྱུན། །
གོ་ལའི་ཁྱོན་ན་སྙན་པ་འཕུར། །
དེ་ཡི་ངོ་མཚར་འཛུམ་ཟེར་ཁྲོད། །
དཀར་སྔོན་མཚོ་མོའི་བཞིན་རས་ཉིད། །
རྒྱལ་ཀུན་འཕྲིན་ལས་ལྷུན་གྲུབ་པའི། །
འོད་ལྔའི་སྣང་བར་ཡང་དག་མཚུངས། །
གངས་ལྗོངས་ལྔ་རིག་འོ་མཚོའི་ཀློང་། །
ལོ་རྒྱུས་སྙན་ཚིག་རིང་མོའི་རླབས། །
གྲགས་པའི་ཟེགས་མ་དགུང་འཐོར་བའི། །
230



སྙན་རྩོམ་གཙང་བོའི་རླབས་སྒྲ།-
གེ་སར་བཞུགས་ཁྲི་བརྟན་ཅིང་བརླིང་། །
གཙང་གསུམ་བདུད་རྩི་བསིལ་མའི་ཆབ། །
སྐྱེ་དགུའི་གདུང་བ་སེལ་སླད་དུ། །
མདོ་སྟོད་ཚངས་ཆེན་རལ་ཀླུང་ནས། །
དགྱེས་ཚོར་ཟེགས་མའི་རྩེ་དགའ་དགོད། །
མཚོ་དང་མཚེའུ་ཨ་དནར། །
མཐོ་སྒང་གཟུགས་བརྙན་བཀྲ་བའི་ཕྱིར། །
དྭངས་གསལ་རྟེན་འབྱུང་རི་མོ་འབུམ། །
རྫོགས་ལྡན་དཔལ་གྱི་རྣམ་པས་མཛེས། །
231



གཙང་གསུམ་རླབས་ཀྱི་ཟེགས་མ།
སྒྱུ་རྩལ་གྱི་ལང་ཚོ།
འཚོ་བའི་གཡུ་ལོ་ཐགས་སུ་བཀྲ་བའི་རྩོམ་གསར་
ཚང་ཚིང་ཀློང་ཡངས་སུ། །
ཕྱི་ནང་སྒྱུ་རྩལ་ས་བོན་གསར་བའི་དོན་བཟང་
འབྲས་བུ་ལེགས་སྨིན་ཅིང་། །
ཐ་སྙད་དྲི་བསུང་ཀུན་ཏུ་འཐུལ་ཞིང་དགའ་སྐྱོ་
ཉམས་བརྒྱའི་ཡལ་ག་རྒྱས། །
བསིལ་ལྗོངས་རིག་པའི་དགའ་ཚལ་དབུས་ན་གཏམ་སྒྲུང་
པདྨའི་ཟེའུ་འབྲུ་དཀར། །
ཆོས་དབྱིངས་ཉིན་བྱེད་གསལ་བའི་འོད་ལས་བདེན་གཉིས་
འདབ་བརྒྱ་ལྷུག་པར་གྲོལ། །
བདེན་རྫུན་འཕྲུལ་གྱི་ཡལ་གའི་དཀྱིལ་ན་ཀུན་རྟོག་
ཚོན་རིས་རྣམ་པར་བཀྲ། །
232



སྙན་རྩོམ་གཙང་བོའི་རླབས་སྒྲ།
མིང་བརྡ་ཐ་སྙད་དཔལ་གྱིས་བརྒྱན་པའི་ངག་ཚིག་
ཀེ་ས་ར་ཡི་དབུས། །
སྣ་ཚོགས་གར་གྱི་སྟངས་སྟབས་བསྒྱུར་བའི་སྙན་ཚིག་
བུང་བའི་མགྲིན་སྒྲ་སྒྲོག །
མཐའ་བཞི་སྤྲོས་བྲལ་ཀུན་གསལ་ཀློང་ན་རྟེན་འབྱུང་
ཆུ་འཛིན་ལང་ལོང་གཡོ། ། །
གདུལ་བྱའི་ཞིང་སར་དཔྱིད་དུ་འཇོ་བའི་མཛད་བཟང་
སྤྲིན་གྱི་མེ་ཏོག་རྒོད། །
སྐལ་བཟང་མདོངས་མཐའི་ཡིད་དབང་བརྟས་སླད་བྷོ་ཊའི་
ལྔ་རིག་ལྡིང་ཁང་ནས། །
བུ་རམ་ཤིང་པའི་རིང་ལུགས་ཇི་བཞིན་མདོ་སྔགས་
སྤྲིན་གྱི་སྒྲ་ཆེན་ལྡིར། །
སྣོད་བཅུད་འོ་མའི་མཚོ་ཆེན་བསྲུབས་ལས་དོན་བཟང་
མར་གྱི་ཉིང་ཁུ་ཡང་། །
ལྷག་བསམ་དངུལ་དཀར་ཞུན་མའི་སྦྲམ་བུར་སྡེབ་ལེགས་
རོ་བརྒྱའི་ཆབ་དང་ལྷན། །
ལྟེམ་མེར་འཁྱིལ་བའི་བརྗོད་བྱ་རླབས་ཀྱི་ཚིག་གི་
ལྦུ་བ་མཁའ་ལ་འཐོར། །
233



གཙང་གསུམ་རླབས་ཀྱི་ཟེགས་མ།
བྲོ་བ་འབུམ་གྱི་ཉིང་བཅུད་ལེགས་གཏམས་ལྷུག་རྩོམ་
དཔྱིད་ཀྱི་སྦྲང་ཆར་བསྙིལ། །
ཁྱད་པར་སྔོན་བྱུང་གྲུ་ཆར་སྣུམ་པོས་འབྱུང་འགྱུར་
སྲོག་གི་རྩ་བ་བཟུང་། །
རྨད་བྱུང་ཤེས་རིག་རྟ་བདུན་གཟི་ཡིས་སྐྱེ་དགུ་
ཡིད་ཀྱི་ལྗོན་བཟང་རྒྱས། །
ཡུལ་སྲོལ་གོམས་གཤིས་བསིལ་འཇམ་རླུང་གིས་དེང་འདིར་
སོས་ཀའི་དགེ་མཚན་བསྐྲུན། །
མཛེས་སྡུག་དཔལ་གྱི་རང་གཟུགས་ངོམ་པའི་ཡུལ་སྲོལ་
ཀུན་དའི་འདབ་མ་དགོད། །
དཀར་ནག་བརྒྱའམ་བློ་གྲོས་རྒྱས་པའི་ཕྱི་ནང་
མི་རིགས་བརྒྱ་ཕྲག་གི །
ཡོན་ཏན་སྦྲང་རྩིའི་དོག་པ་ཆགས་པའི་རྩོམ་རིག་
པདྨེའི་ཕྲེང་བ་དག །
གངས་ལྗོངས་བརྡ་དག་གསེར་གྱི་སྲད་བུར་ཐབས་ཀྱིས་
བརྒྱུས་པའི་ངོ་མཚར་ལས། །
ཕུན་ཚོགས་འབྲས་བཟང་ཁུར་གྱིས་ལྕི་བའི་བསྒྱུར་རྩོམ་
ཡོངས་འདུའི་དགའ་ཚལ་བཞད། །
234



སྙན་རྩོམ་གཙང་བོའི་རླབས་སྒྲ།
ཀྱེ་མ་གངས་རི་མ་དྲོས་ཀློང་ན་སྤྲེལ་དང་
བྲག་སྲིན་རྒྱུད་ཀྱི་གཏམ། །
བར་མེད་ཟླ་བའི་ཁ་འབབ་རྣམ་བཞི་ཀླུང་ཆེན་
སྙེམས་པའི་ང་རོ་སྒྲས། །
སྒྲུང་ལྡེའུ་བོན་གྱི་བྱུང་བ་བརྗོད་ཅིང་གླུ་གཞས་
རླབས་ཀྱི་ཟློས་གར་རྩེན། །
དམངས་ཁྲོད་རིག་གནས་གདེངས་ཅན་གྲོང་ན་ངག་རྒྱུན་
ནོར་བུ་གཏེར་ཁ་བརྡོལ། །
དོན་གྱི་སྒེག་མོའི་མཚར་སྡུག་ལུས་ལ་རབ་བཏགས་
རྒྱན་ཆས་མ་སྤྲས་ཤིང་། །
ཚུལ་གསུམ་རིན་ཆེན་འཕྱང་འཕྲུལ་དག་དང་དཔྱད་གསུམ་
ནོར་བུ་དོ་ཤལ་ཡིས། །
ཡོངས་སུ་བཀླུབས་ཤིང་བདེན་ཚིག་སྨྲ་བའི་དཔྱད་བརྗོད་
མཛེས་མའི་བཞིན་རས་གང་། །
ཝ་ལེར་གསལ་བའི་འོད་ཀྱི་དཔལ་ཆགས་དཔྱད་གླེང་
ཆ་གཏེར་འོད་སྣང་འཛུམ། །
ཨེ་མ་གངས་རི་དགའ་མའི་ལང་ཚོ་དཔལ་ཡོན་
ཟུང་གིས་བརྟས་གྱུར་ཅིང་། །
235



གཙང་གསུམ་རླབས་ཀྱི་ཟེགས་མ།
རྣམ་དག་སྤྱོད་བཟང་པད་དཀར་གཞོན་ནུ་མེས་རྒྱལ་
འཛིན་མའི་ཕང་བར་འཛུམ། །
ཕུལ་བྱུང་ཚན་རྩལ་འཕྲུལ་གྱི་བཟོ་བོས་བདེ་སྐྱིད་
གཟུགས་བརྙན་ཅི་ཡང་བྲིས། །
རྫོགས་ལྡན་གསར་བའི་འོད་སྣང་སྦྱིན་པའི་བརྙན་རིས་
དབང་གཞུ་རི་མོ་བཀྲ། །
དེ་ལྟར་སྒྱུ་རྩལ་དཔལ་གྱིས་མཛེས་པའི《དུས་དེབ》
ཀུན་དའི་ལང་ཚོའི་གཟུགས། །
ཤེས་ལྡན་བྱེ་བའི་འདྲེན་བྱེད་ཐིག་ལེར་དཔྱིད་དུ་
འཇོ་བའི་དགྱེས་ཚོར་ཡིས། །
བསྔགས་བརྗོད་དཎྜི་ངག་གི་རོལ་མོ་བར་མེད་
འཁྲོལ་བའི་དགེ་འདིས་ཀྱང། །
གང་གི་ལེགས་མཛད་དུང་གི་སྙན་པ་ཕྱོགས་བཅུའི་
མཁའ་ལ་ཁྱབ་གྱུར་ཅིག །
236



སྙན་རྩོམགཙང་པོའི་རླབས་སྒྲ།
༧ 4
དད་གསུམ་གྱི་ཞིང་ས།
—–རྗེ་ཚེ་འཛིན་གྱི་གསེར་སྐུ་ཆེན་མོ་བཞེངས་གྲུབ་ཀྱི་རྟེན་འབྲེལ་ལ་ཕུལ་བ།
བ
ཚད་མེད་བྱམས་པ་ཉིན་བྱེད་སྟོང་གི་གཟིས། །
བསིལ་ལྗོངས་ཐུབ་བསྟན་པད་དཀར་འཛུམ་པའི་དབུས། །
དྲང་ངེས་དགེ་ལེགས་ཀེ་ས་ར་ཡི་བཅུད། །
བདུད་རྩི་རྒྱ་མཚོའི་དཔལ་བཞིན་འཁྱིལ་བ་གང་། །
གང་གི་སྙིང་རྗེ་ག་པུར་ཞུན་མའི་ཁམས། །
ཁམས་སུ་སྨིན་པའི་དད་ལྡན་ཀུན་དའི་ཚོགས། །
ཚོགས་གཉིས་གཏན་བདེའི་ཟེའུ་འབྲུ་དགོད་དང་ལྷན། །
ལྷན་སྐྱེས་བདེ་སྟོང་ཟིལ་མངར་ཆར་དུ་བསྙིལ། །
ཁྱད་པར་རིན་ཆེན་བྱེ་བའི་ལྷུན་པོ་བརྩེགས། །
མཚན་དཔེའི་འཇའ་ཚོན་རི་མོ་འབུམ་བཀྲ་བ། །
འཇམ་མགོན་ཚེ་ཡི་དངོས་གྲུབ་སྩོལ་བའི་ལྷས། །
༡31



གཙང་གསུམ་རླབས་ཀྱིཟེགས་མ།
གངས་རིའི་ཀློང་དུ་དད་གསུམ་སྐྱ་རེངས་དྲངས། །
རླབས་ཆེན་ཚོགས་གཉིས་ཉི་མ་གཞོན་ནུ་ཡིས། །
རྒྱལ་བསྟན་ཡོངས་འདུ་ལྗོན་བཟང་རྒྱས་དང་ལྷན། །
བཤད་སྒྲུབ་སྦྲང་རྩིའི་ཆོ་ག་ལེགས་བསྟར་བས། །
སྐྱེ་དགུ་དམ་ཆོས་བཅུད་ཀྱིས་ཚིམ་པར་བྱས། །
དེ་སླད་གང་གི་རྣམ་ཐར་དལ་འགྲོའི་རྒྱུན། །
བློ་གྲོས་ཧུབ་ཀྱིས་འདྲེན་པའི་ལུག་རི་པས། །
སྙན་ཚིག་ཏམྦུ་ར་ཡི་རྒྱུད་བསྐུལ་ཏེ།
མཆོད་པའི་ངག་ཕྲེང་སོར་མོའི་འདབ་ལས་གྲོལ། །
238



སྙན་རྩོམ་གཙང་བོའི་རླབས་སྒྲ།
ཁ་མཚར།
ཨ་ཡིག་རིས་སུ་སྤེལ་བའི་འདུ་བྱེད་ལས། །
ཧ་ལཱ་ཧ་ལཱའི་བྱུང་བ་མ་བརྗོད་ན། །
ཤ་ཟ་གདོང་དམར་བོད་ཀྱི་མི་རིགས་ཞེས། །
ས་སྟེང་སྐྱེ་བོས་བབ་ཅོལ་ཅི་ཡང་སྨྲ། །
ལ་རྒྱ་སྙིང་ལ་ཉར་བའི་སྐྱེ་བོ་ངས། །
ར་མོ་ཆེ་ལས་འཕྲོས་པའི་གནའ་གཏམ་ཞིག །
ཡ་རབས་ལྕེ་འདིས་ཁྱོད་ཀྱི་སྙན་དུ་གསོལ། །
འ་འུར་མ་ལབ་ཚིག་ལ་མནོ་བསམ་བྱོས། །
ཟ་ཧོར་མཁན་པོ་བོ་དྷི་ས་ཏྭ་དང་། །
ཞྭ་སེར་མངའ་བདག་ཙོང་ཁ་པ་ཡི་བར། །
ཝ་མོ་ཉིད་ཀྱི་ལྟ་བ་སུན་ཕྱུང་སྟེ། །
ཛ་ཡའི་རིང་ལུགས་འཆང་བ་བོད་ན་མང་། །
ཚ་གསུར་མཆོད་པའི་སྤྲིན་ཕུང་མཁའ་ལ་འཕྱོ། །
239



གཙང་གསུམ་རླབས་ཀྱི་ཟེགས་མ།
ཙ་རི་བསྐོར་བའི་རྡུལ་ཐིགས་ས་རུ་ཟགས། །
མ་ཧཱ་ཙི་ནར་སྡོམ་གསུམ་གྲུ་ཆར་བསྙིལ། །
བ་ར་ཎཱ་སིར་ཐེག་གསུམ་བདུད་རྩི་འཇོ། །
ཕར་ཕྱིན་གཞུང་ལ་ལྟ་བའི་སྤྱན་དཀྱུས་རིང་། །
པ་ཊུ་ལས་ལ་རྩོལ་བའི་མཁྱེན་རྒྱ་ཡངས། །
ན་རྒ་འཆི་བའི་སྡུག་བསྔལ་རིང་བསྐལ་པའི། །
ད་ལྟའི་རྟོགས་ལྡན་ཕལ་ཆེར་བོད་ལས་བྱུང་། །
ཐ་ཐོར་ཡར་ལུང་ཚོ་བའི་ཟིལ་ཤུགས་ཀྱིས། །
ཏ་ཟིག་རྗེ་དང་མཐའ་བཞི་ས་སྐྱོང་དག །
ཉ་མོ་ཆུ་ལ་ཇི་བཞིན་མཛའ་མཐུན་གྱི། །
ཇ་མཆོད་མ་དྲོས་མཚོ་ཆེན་བརྡོལ་བར་གྲགས། །
ཆ་མེད་མི་ཡུལ་ཉུག་པའི་བྱིས་པ་འགས། །
ཅ་ནེ་ལྟོ་ཡི་དོན་དུ་གཉེར་བ་ལས། །
ང་ཚོ་མེས་པོའི་རྗེས་ཤུལ་མི་འཚོལ་བར། །
ག་དུས་ལ་རྒྱ་ཟེར་ཡང་ཞེ་ནས་མེར། །
ཁ་སང་ཡང་མེས་ཞབས་ཀྱི་རི་མོ་ལས། །
ཀ་ཕྲེང་སྲད་བུར་བརྒྱུས་པའི་སྙན་ངག་ཅིག །
ཁ་མཚར་ཚུལ་དུ་ཁོ་བོའི་སྨྱུག་རྩེ་ནས། །
ཀྭ་ཡེ་གྲོགས་པོའི་རྣ་བའི་དཔྱིད་དུ་ཐལ། །
240



སྙན་རྩོམ་གཙང་བོའི་རླབསསྒྲ།
ལ་རྒྱ།
—རྙིང་ཞེན་ལ་བྲིས་པ།
R
རྙིང་ཞེན་བ་ཚྭའི་རྒྱ་མཚོ་བསྲུབས་པ་ལས། །
འོངས་པའི་གདོད་མའི་འཆིང་བུ་རྡོག་པོ་དག །
བོད་མིའི་ལ་རྒྱ་འཚོལ་བའི་གྲུང་རྟགས་སུ། །
གོ་བའི་མི་ཡི་ཐ་མ་ཅོལ་ཆུང་བུ། །
འདོད་ཆགས་སྲིད་འབྱོར་རྔམ་པའི་སྡེར་ཁྱིམ་གྱིས། །
འབྱམས་ཀླས་གཅན་གཟན་སྲོག་ལ་དབང་བསྒྱུར་ཅིང་། །
ཕྱི་མཆོར་ལ་རྒྱ་འཚོལ་བའི་གྲུང་རྟགས་སུ། །
གོ་བའི་མི་ཡི་ཐ་མ་ཅོལ་ཆུང་བུ། །
ཞེ་སྡང་ལྕེ་གཉིས་འཁྲིལ་བའི་ཕུག་པ་ན། །
བསྟན་འཛིན་ཡོངས་འདུ་སྐྱེད་ཚལ་འཇོམས་མཁས་ཤིང་། །
གྲུབ་མཐའ་ལ་རྒྱ་འཚོལ་བའི་གྲུང་རྟགས་སུ། །
241



གཙང་གསུམ་རླབས་ཀྱི་ཟེགས་མ།
གོ་བའི་མི་ཡི་ཐ་མ་ཅོལ་ཆུང་བུ། །
གཏི་མུག་བསྐལ་པའི་རླུང་ནག་འཚུབ་མ་ལས། །
སྙིང་རྗེ་ཤེལ་གྱི་ཕ་བོང་མར་ལྷུང་ཞིང་། །
ཚུལ་འཆོས་ལ་རྒྱ་འཚོལ་བའི་གྲུང་རྟགས་སུ། །
གོ་བའི་མི་ཡི་ཐ་མ་ཅོལ་ཆུང་བུ། །
ང་རྒྱལ་སྲིན་བྱ་དགོད་པའི་གཏོག་སྒྲའི་ཁྲོད། །
ཕུགས་བསམ་དབང་གཞུ་གུར་གྱི་རྗེས་འགྲོ་ཞིང་། །
ཆོག་ཤེས་ལ་རྒྱ་འཚོལ་བའི་གྲུང་རྟགས་སུ། །
གོ་བའི་མི་ཡི་ཐ་མ་ཅོལ་ཆུང་བུ། །
ཕྲག་དོག་ཝ་མོ་བརྒྱལ་བའི་ཆོ་ངེ་ལས། །
གསར་གཏོད་དྲ་རྒྱར་ཚུད་པའི་གཏམ་སྒྲོག་ཅིང་། །
སྡིག་གྲི་ལ་རྒྱ་འཚོལ་བའི་གྲུང་རྟགས་སུ། །
གོ་བའི་མི་ཡི་ཐ་མ་ཅོལ་ཆུང་བུ། ། ་
ཉོན་མོངས་དུག་ལྔས་བསྟར་པའི་ཚིག་ཕྲེང་འདི། །
ཉོན་མཚང་སྙིང་ནས་ཁོལ་བའི་ལུག་རི་ངས། །
ཉོན་ཅིག་ཐོས་འཛིན་གཡོར་དང་རང་རིགས་ལ། །
ཉོན་སྒྲིབ་དྲི་མ་སྤང་ཕྱིར་ཞེ་ནས་སྨྲས། །
242



སྙན་རྩོམ་གཙང་བོའི་རླབས་སྒྲ།
རྒྱུ་སྐར་ཁྲོད་ཀྱི་ཟླ་གསལ།
རབ་མཛེས་རྒྱུ་སྐར་ཁྲོད་ཀྱི་ཟླ་གསལ་བཞིན། །
རབ་མང་མི་རིགས་སེམས་པ་ཁྱོད་ལ་འཁོར། །
རབ་དཀར་ཀུན་དས་བསིལ་ཟེར་འཐུང་བ་བཞིན། །
རབ་འབྱམས་དམངས་ཀྱིས་བདེ་སྐྱིད་ཅི་དགར་མྱོང་། །
ཇི་ལྟར་ཟབ་ཡངས་ཆུ་གཏེར་ཀློང་དཀྱིལ་ན། །
དགོས་འདོད་ནོར་བུའི་འོད་རླབས་འཕྲོ་བ་བཞིན། །
རླབས་ཆེན་ཀྲུང་གོ་གསར་བའི་མདུན་ལམ་ན། །
མ་སྨད་ཏང་གི་མཛད་རྗེས་གཟི་འོད་འབར། །
བདེན་དོན་གནམ་ལྕགས་ཐོ་བའི་ལྗིད་ཀྱིས་རི་གསུམ་
བྲག་གི་མགོ་བོ་བསྙིལ། །
དངོས་གཙོ་རྣོ་དབལ་ཟོར་བའི་སོ་ཡིས་ལྐོག་གྱུར་
དྲ་བ་རྩད་ནས་བཅད། །
243



གཙང་གསུམ་རླབས་ཀྱིཟེགས་མ།
བཟོ་ཞིང་ལེགས་མཚོན་གཡུང་དྲུང་རི་མོ་མེས་རྒྱལ་
ཡངས་པའི་ནོར་འཛིན་གཞིར། །
ཇི་སྲིད་འཇིག་རྟེན་མ་སྟོང་བར་དུ་རྡོ་རྗེ་
བཞིན་དུ་བརྟན་གྱུར་ཅིག །
244



སྙན་རྩོམ་གཙང་བོའི་རླབས་སྒྲ།
སློབ་གཉེར་ལ་སྐུལ་བའི་འཕྲིན།
མཐའ་ཀླས་རིག་པའི་ཆུ་གཏེར་དབུས། །
སྐྱེས་སྦྱངས་ཤེས་རབ་གྲུ་བོ་ཆེ། །
གུས་རྟག་བརྩོན་པའི་ཁ་ལོ་ཡིས། །
སྐྱོད་པའི་ཐོག་མར་འདི་ལྟར་བྱ། །
གང་ཚེ་ཤེས་བྱའི་ལྷ་ལམ་དབྱིངས། །
བློ་གྲོས་གཤོག་ཟུང་བརྐྱང་འདོད་ན། །
ཐོན་མིའི་ཐུགས་ཀྱི་འོ་མཚོ་ཡི། །
བརྡ་སྤྲོད་མར་གྱི་ཉིང་ཁུ་ལོངས། །
དེ་ཡང་མིང་དང་ཐ་སྙད་ཀྱི། །
དག་ཆའི་བཅུད་ལ་རོལ་འདོད་ན། །
མཁས་པའི་ཕྱག་རྩོམ་ཚལ་ཡངས་ནས། །
དག་ཡིག་སྦྲང་རྩི་བཏུང་ལ་རེམ། ། །
245



གཙང་གསུམ་རླབས་ཀྱི་ཟེགས་མ།
འཚོ་བ་སྒྱུ་མའི་ཟློས་གར་ཉིད། །
དཎྜི་དབྱངས་སུ་གྱེར་འདོད་ན། །
སྡེབ་སྦྱོར་རིག་པའི་པི་ཝང་ཉིད། །
མངོན་བརྗོད་སོར་མོས་དཀྲོལ་བར་འཚལ། །
ལུང་རིགས་རྣོ་དབལ་རལ་གྲི་ཡིས། །
ཡིན་མིན་ཐེ་ཚོམ་གཅོད་འདོད་ན། །
མངོན་རྗེས་རིག་ལམ་ཕྲ་མོ་ཡིས། །
ཚད་མའི་དགོངས་དོན་རྟོགས་པར་མཛོད། །
མདོ་རྒྱུད་མན་ངག་དལ་འགྲོའི་རྒྱུན། །
དད་གསུམ་ཡུར་བར་འདྲེན་འདོད་ན། །
བཤད་དང་སྒྲུབ་པའི་ཆོ་ག་ཡིས། །
ནང་རིག་བདུད་རྩི་ཆར་དུ་བསྙིལ། །
སྨྲ་བརྗོད་ངག་གི་སྒོ་མོ་ཡིས། །
ལེགས་སྦྱར་གདངས་སུ་བཟླ་འདོད་ན། །
སམ་ཊ་ཡང་ཡང་སུབ་བྱེད་ཀྱི། །
ངལ་དུབ་སོར་མོས་རམ་འདེགས་འཚལ། །
ནད་རིགས་བཞི་བརྒྱ་རྩ་བཞི་ཡི། །
མུན་པ་མཐའ་རུ་བསྐྲད་འདོད་ན། །
246



སྙནརྩོམ་གཙང་བོའི་རླབས།།
གཉེན་པོ་གསོ་དཔྱད་བསིལ་ཟེར་ཅན། །
འཇིག་རྟེན་ཡུལ་ལ་གདན་འདྲེན་མཛོད། །
སྣོད་བཅུད་ངོ་མཚར་བྱེ་བའི་བརྙན། །
མཁོ་རྒུ་དཔྱིད་དུ་སྨིན་འདོད་ན། །
ཐིག་ཚོན་རི་མོའི་འཕྲུལ་རྩལ་གྱིས། །
གཟུགས་ཀྱི་འཇིག་རྟེན་བསྐྲུན་པར་བྱ། །
མངོན་ལྐོག་འཆར་ནུབ་ཆོས་ཀྱི་ཚུལ། །
དབང་བོའི་གཞུ་ལྟར་གསལ་འདོད་ན། །
དཀར་ནག་རྩིས་ཀྱི་བླང་དོར་ཡིས། །
གནས་ལུགས་རྗེན་པར་སྟོན་ལ་རིངས། །
དེ་ལྟར་བསིལ་ལྗོངས་མངོན་དགའི་ཞིང་། །
ལྔ་ཟུང་རིག་པའི་འོད་རྒྱུན་གྱིས། །
འཇིན་རྟེན་སྣང་བར་བྱེད་ནུས་པ། །
འདི་ཡང་མེས་པོའི་དྲིན་ལས་བྱུང་། །
247



གཙང་གསུམ་རླབས་ཀྱི་ཟེགས་མ།
དུས་བཞིའི་དབྱངས་རྟ།
—བློ་མཐུན་ཏིང་ཞའོ་ཕེན་རྗེས་སུ་དྲན་པ།
དཔྱིད།
རི་གསུམ་བྲག་གིས་མ་ནོན་ཁོ་ལག་རྒྱས། །
གནོད་བཞི་རླབས་ཀྱིས་མ་གཙེས་གཡུ་ལོ་བཀྲ། །
ཡ་གླིང་འཛིན་མའི་པང་ན་བསུང་འཐུལ་བའི། །
ཧ་རི་ཙན་དན་ཞི་བདེའི་དཔལ་དུ་བལྟམས། །
དབྱར།
གང་གིས་སློབ་གསོར་གྲུ་ཆར་བསྩལ་པ་ལས། །
ཚན་རྩལ་མཚར་སྡུག་མེ་ཏོག་ཅི་ཡང་བཞད། །
བཅོས་སྒྱུར་ལུགས་ཀྱི་འོད་ཟེར་འཕྲོས་པ་ཡིས། །
རོང་འབྲོག་རྒན་པོ་དགའ་བའི་གར་གྱིས་མྱོས། །
248



སྙན་རྩོམ་གཙང་བོའི་རླབས་སྒྲ།
སྟོན།
་
ཁྱད་པར་ལུགས་གཉིས་ཟེའུ་འབྲུ་འཛུམ་པའི་དབུས། །
རྨད་བྱུང་ཁྱད་ཆོས་རིག་གཞུང་བཅུད་ཀྱིས་གཏམས། །
གོ་ལའི་ཁྱོན་ན་མཛའ་མཐུན་དྲི་ཞིམ་དང་། །
སྒོ་འབྱེད་རྫོགས་ལྡན་དཔལ་གྱི་འབྲས་བཟང་དུད། །
དགུན།
འོན་ཏང་ཀུན་ཕན་དུང་གི་བཞིན་རས་ཉིད། །
འཆི་རྐྱེན་མཁའ་གླང་ཁྲོས་པའི་གདུག་རྩུབ་ཀྱིས། །
རེ་ཞིག་མོག་པོའི་རྣམ་འགྱུར་བསྟན་ནའང་། །
མཛད་བཟང་ཀུན་དའི་སྙིང་ལ་ཡུན་དུ་མནལ། །
249



གཙང་གསུམ་རླབས་ཀྱི་ཟེགས་མ།
ཞིང་འདིར་དཀྱུས་རིང་སྤྱན་གྱིས་
གཟིགས་ཤིག་ཀྱེ།
- མའོ་ཙེ་ཏུང་སྐུ་གཤེགས་ནས་ལོ་འཁོར་ཉི་ཤུ་ལོན་པའི་རྗེས་དྲན་དུ།
གང་གི་མཛད་འཕྲིན་ག་པུར་ཞུན་མའི་མདངས། །
ལེགས་བྱས་ཆུ་གཏེར་གཡོ་བའི་གདེངས་ཀ་ལས། །
རྣམ་གྲོལ་འོད་དཀར་གྲུ་ཆར་རྟག་འཇོ་བའི། །
གཙོ་འཛིན་དམ་པས་ཞི་བའི་དབྱིངས་ནས་གསོན། །
འབུམ་ཕྲག་གོ་དྲུག་སྤྱི་ལེ་ཡངས་པའི་ཁྱོན། །
བཅོས་སྒྱུར་རླབས་རིས་མཁའ་ལ་རབ་རྩེན་ཞིང་། །
མཁོ་དགུའི་ནོར་བུ་གཏེར་དུ་ལེགས་བརྡོལ་བའི། །
ཞིང་འདིར་དཀྱུས་རིང་སྤྱན་གྱིས་གཟིགས་ཤིག་ཀྱེ། །
ང་དྲུག་སྤུན་ཟླའི་ཡིད་ཀྱི་ལྗོན་ཤིང་རྩེར། །
རང་དབང་གུར་ཀུམ་ལང་ཚོ་བཞད་གྱུར་ཅིང་། །
250



སྙན་རྩོམགཙང་བོའི་རླབས་སྒྲ།
མཐུན་སྒྲིལ་དམ་པོའི་བསུང་ཞིམ་ཡོངས་འཐུལ་བའི། །
ཞིང་འདིར་དཀྱུར་རིང་སྤྱན་གྱིས་གཟིགས་ཤིག་ཀྱེ། །
ཀྲུང་ཧྭ་ནོར་འཛིན་སྨིན་ལེགས་བཞིན་གྱི་གདོང་། །
ཕྱི་ནང་བཟོ་རྩལ་འཕྲུལ་གྱི་པིར་རྩེ་ལས། ། ་
འཛུགས་སྐྲུན་ཚོན་གྱི་རི་མོ་འབུམ་མཛེས་པའི། །
ཞིང་འདིར་དཀྱུས་རིང་སྤྱན་གྱིས་གཟིགས་ཤིག་ཀྱེ། །
དེ་ལྟར་ཚན་རིག་ཉིན་བྱེད་བྱེ་བའི་གཟིས། །
ལེགས་ཚོགས་པདྨོ་གྲོལ་བའི་ངོ་མཚར་ལ། །
འབངས་མི་དགའ་བའི་བསྟོད་དབྱངས་རབ་སྙན་པའི། །
ཞིང་འདིར་དཀྱུས་རིང་སྤྱན་གྱིས་གཟིགས་ཤིག་ཀྱེ། །
251



གཙང་གསུམ་རླབས་ཀྱིཟེགས་མ།
ལེགས་བཤད་ཐོར་བུ།
སྔོན་བྱོན་མཁས་དབང་ལེགས་བཤད་འོ་མཚོ་ལས། །
བདག་བློ་ཐོས་བརྩོན་ཀུ་ཤའི་རྩེ་མོ་ཡིས། །
བླངས་པའི་དོན་ལྡན་གཏམ་གྱི་རྫིང་བུ་འདི། །
སྐལ་མཉམ་ངང་མོ་དགྱེས་པའི་གཟིགས་མོར་སྤྲོ། །
དྲོ་འཇམ་ཉི་མའི་འོད་ཟེར་གྱིས། །
མེ་ཏོག་པདྨའི་ཟེའུ་འབྲུ་དགོད། །
གཤིས་བཟང་ཕ་མའི་ཁ་ཏ་ཡིས། །
བྱིས་པའི་ཀུན་སྤྱོད་དུལ་བར་འགྱུར། །
ཉི་འོད་སྤངས་ནས་མཚན་རྒྱུ་བ། །
ལྟས་ངན་འུག་པའི་ངང་ཚུལ་ཏེ། །
ཕ་མ་སློབ་དཔོན་རྒྱབ་བསྐྱུར་ནས། །
ཚུལ་མིན་སྤྱོད་པ་བླུན་པོའི་རྟགས། །
252



སྙན་རྩོམ་གཙང་བོའི་རླབས་སྒྲ།
རེ་ཞིག་རྟེན་འབྲེལ་ཚོགས་པ་ཡིས། །
རུས་སྦལ་སྐེ་ལ་གཉའ་ཤིང་བཞིན། །
བླང་དོར་གནས་ལ་མཁས་པ་ན། །
དལ་འབྱོར་ཐོབ་པར་དཀའ་བ་མིན། །
སྐད་ཅིག་མི་དལ་འགྲོ་བ་ཡི། །
ལྷོར་བཞུད་ཆུ་ཡི་ལྦུ་བ་ལྟར། །
དལ་འབྱོར་ལན་གཅིག་ཐོབ་ནའང་། །
ནམ་ཞིག་འཆི་བ་ཆོས་ཉིད་ཡིན། །
འདབ་ཆགས་མཁའ་ལ་ལྡིང་ནའང་། །
འབབ་ས་ལྗོན་ཤིང་རྩེ་ལ་སྟེ། །
གོ་ས་མཐོན་པོར་འགྱིང་སྲིད་ཀྱང་། །
ནམ་ཕུགས་མི་སེར་དཀྱུས་མར་ངེས། །
དབྱངས་ཅན་པི་ཝང་རབ་སྙན་ཡང་། །
འོན་པའི་རྣ་བས་ཐོས་མི་འགྱུར། །
མཚན་ལྡན་སློབ་དཔོན་འཆད་མཁས་ཀྱང་། །
སྣོད་མིན་གྱིས་ནི་གོ་བ་མིན། །
ཞིང་ལ་ས་བོན་བཏབ་གྱུར་ཀྱང་། །
རླན་གཤེར་མེད་ན་ག་ལ་སྐྱེ། །
253



གཙང་གསུམ་རླབས་ཀྱི་ཟེགས་མ།
བཤེས་གཉེན་བསྟེན་པ་མང་ན་ཡང་། །
བརྩོན་འགྲུས་བྲལ་ན་མཁས་མི་འགྱུར། །
ཡིད་བཞིན་ནོར་བུར་མཆོད་བྱས་ན། །
དགོས་འདོད་ཐམས་ཅད་ངང་གིས་འབྱུང་། །
མཚན་ལྡན་སློབ་དཔོན་བསྟེན་མཁས་ན། །
འདི་ཕྱི་ལེགས་ཚོགས་ལྷུན་གྱིས་འགྲུབ། །
བསྐལ་པའི་མེ་དཔུང་འབར་ཡིས། །
རྒྱ་མཚོ་ཆེན་པོ་སྐེམ་པ་བཞིན། །
ཐེག་ཆེན་ཆོས་ལ་དད་བྱས་ན། །
ཤེས་ཉོན་སྒྲིབ་པ་ཡོངས་སུ་དག །
ཉིན་དཀར་སེམས་ལས་སྣ་ཚོགས་ཀྱིས། །
མཚན་གུང་འཁྲུལ་བའི་རྨི་ལམ་ལྟར། །
སྣོད་བཅུད་མ་དག་སྣང་བ་ཀུན། །
ངན་སོང་སྐྱེ་བའི་རྒྱུ་རུ་འགྱུར། །
ཉི་ཟེར་ཆར་རླུང་འཕྲད་པས་ན། །
འཇའ་ཚོན་སྣ་ལྔ་ཤར་བ་བཞིན། །
བདེ་སྟོང་ཟུང་དུ་འབྲེལ་བ་ཡིས། །
འོད་གསལ་ཆོས་སྐུ་ངང་གིས་འབྱུང་། །
254



སྙན་རྩོམ་གཙང་བོའི་རླབས་སྒྲ།
དྭངས་ཤིང་གསལ་བའི་མེ་ལོང་ངོས། །
གཟུགས་རྣམས་མ་བསྒྲིབས་གསལ་བ་བཞིན། །
ཤེས་བྱར་མཁས་པའི་བློ་ངོ་རུ། །
ལེགས་ཉེས་བླང་དོར་རྣམ་པར་བཀྲ། །
རི་ཡི་རྒྱལ་པོ་མཐོ་ན་ཡང་། །
མི་གཡོ་བརྟན་པ་རང་གཤིས་ཡིན། །
དམ་པ་ཇི་ལྟར་བཀུར་ཀྱང་རུང་། །
རྟག་ཏུ་ང་རྒྱལ་སྐྱེ་བ་མེད། །
སིལ་སྡོང་ཡལ་ག་རྒྱས་གྱུར་ཀྱང་། །
རྩ་བ་རུལ་ན་སྐེམ་སྲིད་ལྟར། །
གཞན་སྐད་སྦྱངས་ནས་དཔྱིས་ཕྱིན་ཀྱང་། །
བོད་སྐད་བསྐྱུར་ན་རིགས་རུས་བརླགས། །
བཅོ་ལྔའི་དུང་ཟླ་རབ་གསལ་ཀྱང་། །
གཟའ་ཡིས་བསྒྲིབས་ན་མུན་པར་སྣང་། །
བཅུ་ཕྲག་རིག་གནས་གཏིང་ཟབ་ཀྱང་། །
ཐོས་བསམ་བྲལ་ན་ཤེས་རབ་དབུལ། །
ནམ་མཁའ་གཞི་ཁྱོན་ཆེ་ནའང་། །
ཉི་ཟླ་མེད་ན་མི་མཛེས་ལྟར། །
255



གཙང་གསུམ་རླབས་ཀྱི་ཟེགས་མ།
བསིལ་ལྗོངས་ཞི་བའི་ལམ་ཡངས་སུ། །
དེད་དཔོན་བྲལ་ན་མདུན་སྐྱོད་དཀའ། །
མེ་ཏོག་སྣ་ཚོགས་ལེགས་བཞད་པས། །
བུང་བའི་ཚོགས་རྣམས་དགའ་བ་ལྟར། །
ཁོར་ཡུག་དོ་མཉམ་གནས་པ་ན། །
སྐྱེ་འགྲོར་བདེ་སྐྱིད་ལོངས་སྤྱོད་འབྱུང་། །
གླ་བ་བྲག་ལ་གནས་ནའང་། །
རྩི་བཅུད་འགྲོ་བའི་སྨན་དུ་བསྟེན། །
བོད་ཡུལ་ས་མཐོར་ཆགས་ནའང་། །
ནང་བསྟན་སྐྱེ་དགུའི་གཙུག་ཏུ་རྒྱུན། །
གཡུ་འབྲུག་དགུང་ནས་གྲགས་པ་ཡིས། །
རྨ་བྱར་དགའ་བདེའི་སྣང་བ་འབྱུང་། །
ཕན་ཚུན་བྱམས་ཤིང་བརྩེ་བ་ཡིས། །
ཁྱོ་ཤུག་བདེ་སྐྱིད་ཡུན་དུ་བརྟན། །
ཁྱུང་ཆེན་མཁའ་རུ་ལྡིང་ནའང་། །
ལུས་གྲིབ་ས་སྟེང་བསིལ་བ་ལྟར། །
དབང་དང་གོ་ས་མཐོན་པོ་ཡིས། །
དམངས་ལ་ཕན་པ་ཆོས་ཉིད་ཡིན། །
256



སྙན་རྩོམགཙང་བོའི་རླབས་སྒྲ།
ཝ་སྐྱེས་ཤུལ་ཉུལ་མང་བ་ཡིས། །
ཐ་མ་རྔོན་པའི་ལག་ཏུ་ཚུད། །
ཕོ་ངན་བྱ་སྤྱོད་མང་དྲགས་པས། །
མཇུག་མཐར་ཁྲིམས་ཀྱི་རྒྱ་རུ་ལྷུང་། །
བཟང་དྲུག་སྨན་མཆོག་ཁ་ན་ཡང་། །
ངེས་པར་ནད་ཀྱི་གཉེན་པོར་འགྲོ། །
སྐྱོན་བརྗོད་ཚིག་ལ་སྙན་མེད་ཀྱང་། །
ཀུན་སྤྱོད་གཙང་བའི་རྒྱུ་རུ་འགྱུར། །
དེ་ལྟར་ལབ་པའི་སྙིང་གཏམ་མངར་བའི་རོ། །
ཕྱི་རབས་སྐྱེ་བོའི་གསོས་སུ་སྨིན་གྱུར་ཅིང་། །
སྒོ་གསུམ་སྤྱོད་པ་ལུགས་དང་མ་ཐུན་པ་ཡིས། །
འཕྲལ་ཕུགས་ཀུན་ཏུ་དགེ་ཞིང་ཤིས་གྱུར་ཅིག །
257



གཙང་གསུམ་རླབས་ཀྱི་ཟེགས་མ།
5•12བསམ་གཞིག
—ཁྲི་ཚང་ས་འགུལ་ལ་བྲིས་པ།
ཀྱེ་མ་མཁོ་རྒུ་བྱེ་བའི་སྣོད་གྱུར་པའི། །
གོ་ལའི་བཞིན་རས་སྨིན་ལེགས་འཛུམ་པའི་ཞལ། །
ཆགས་ལྡན་སྐྱེ་བོས་བག་མེད་མཆུ་སྦྱོར་གྱི། །
ངན་བཙོག་དྲི་མས་ཡོངས་སུ་བསླད་པར་གྱུར། །
སྐྱེ་ཁམས་འདུ་འཁྲུགས་དུག་སྦྱོར་སྣ་ཚོགས་ཀྱིས། །
འབྱུང་བཞི་འཐབ་པའི་དུ༔ ཁ་མང་བ་དང་། །
ཁྱད་པར་ཁྲི་ཚང་ས་ཡོམ་དྲག་པོ་སོགས། །
འཇིག་རྟེན་རང་མཚང་སྟོན་པའི་དཔེ་རུ་སྣང་། །
བསླུ་མེད་ལས་འབྲས་རྒྱལ་པོས་བྱས་པའམ། །
འདོད་སྲེད་དགའ་མས་ཀུན་ནས་བསླུས་གྱུར་རམ།
ཁྲི་ཚང་ཡུལ་དེར་སྡུག་བསྔལ་མཚོ་མོ་འབུམ། །
258



སྙནོམགཙང་བོའི་རླབས་སྒྲ།
རྐྱེན་ངན་རླབས་རིས་བརྩེགས་པ་སུ་ཡིས་ལན། །
ཚང་ཚིང་གོས་སུ་བཀླུབས་པའི་ས་འཛིན་ཕྲེང་། །
དབུ་ཕྲེང་མཁའ་ལ་རྩེན་པའི་ཉལ་འགྲོ་རྒྱུན། །
གྲུ་བཞི་པ་ཏྲས་སྦྲེལ་བའི་ཞིང་ས་ཀུན། །
མི་སྡུག་གོས་ཧྲུལ་བགོས་འདྲའི་ཚུལ་འདི་ཅི། །
ཨཎྜལ་ཞུན་མས་བརྩིགས་འདྲའི་ཁང་བཟང་དང་། །
འོད་ཞུན་ཕྲེང་བས་བསྟར་བའི་ཐང་ཆེན་ནམ། །
ཨར་འདམ་དྲ་རྒྱུ་ཆགས་པའི་གཞུང་ལམ་སོགས། །
གད་སྙིགས་ཐང་དུ་བཏབ་འདྲའི་ཚུལ་འདི་ཅི། །
གཉེར་རིས་དཔྲལ་བར་བཀོད་པའི་རྒན་རབས་དང་། །
ལང་ཚོའི་འཁྲི་ཤིང་དར་བའི་གཞོན་ནུའམ། །
མཚར་སྡུག་མེ་ཏོག་བཞད་འདྲའི་ན་ཆུང་སོགས། །
དུས་ཆོས་ཉེར་བར་བླངས་པའི་ཚུལ་འདི་ཅི། །
ཤ་རུས་ཕྱེ་མར་བཏགས་པའི་ཐལ་རྡུལ་དང་། །
ཟུངས་ཁྲག་དྲོད་རླངས་འཐུལ་བའི་ཡུར་ཆུའམ། །
སྐྱོ་གདུང་མཆི་མའི་གྲུ་ཆར་ལུད་པ་སོགས། །
ཀྲུང་ཧྭར་མྱ་ངན་བྱུང་བའི་ཚུལ་འདི་ཅི། །
གང་འདི་ཁོར་ཡུག་ཡངས་པའི་གཞི་ཁྱོན་དུ། །
，
259



་.
=
，
གཙང་གསུམ་རླབས་ཀྱི་ཟེགས་མ།
ལུགས་མཐུན་འཇུག་པའི་ཆོ་ག་ཉམས་པའམ། །
གཅེས་འཛིན་སྨྱོན་མའི་ཟློས་གར་བསྒྱུར་བ་སོགས། །
ཕྱི་སྣོད་བརླག་པར་འགྱུར་བའི་སྔོན་བརྡ་དང་། །
སྐྱེ་ཁམས་འཁྲུགས་དང་ས་ཆུ་ཉམས་གྱུར་ཅིང་། །
སྣ་མང་སྲོག་ཆགས་སྙིང་ལ་མཚོན་བཏབ་ནས། །
རྒྱུ་འབྲས་ཁྱད་བསད་ལོག་ལྟའི་ལམ་ཞུགས་པས། །
མི་འདོད་ཉེར་འཚེའི་འདམ་དུ་ཚུད་པར་ངེས། །
འབྱམས་ཀླས་སྐྱེ་དངོས་འབྲེལ་ཐག་གཅོད་བྱེད་པའི། །
མནར་སེམས་དུག་གི་སྦྱོར་བ་ཁྲག་ཁྲིག་གིས། །
མི་དང་སྐྱེ་དངོས་སྲོག་ཆགས་འཆམ་མཐུན་གྱི། །
ཁོར་ཡུག་ཧྲིལ་བོར་བྲེད་པའི་སྣང་བ་བྱིན། །
འོན་ཏེ་མ་སྨད་ཏང་གི་ཉི་གཞོན་དེས། །
མཐུན་སྒྲིལ་པད་སྡོང་འཛུམ་པའི་མེས་རྒྱལ་གྱི། །
སྙིང་རྗེའི་གནང་སྦྱིན་བདུད་རྩི་དོག་པ་འབུམ། །
འཚེ་ལྡན་བུང་བའི་གསོས་སུ་སྨིན་པར་མཛད། །
ཁྱད་པར་བྱམས་རྩེ་སྦྲང་རྩིའི་དཔལ་ཆགས་པའི། །
གཏོང་ཕོད་གེ་སར་དགོད་པའི་ཕྱི་རྒྱལ་པས། །
སྦྱིན་དངུལ་ལག་རྩལ་དངོས་རྫས་མཐུན་པའི་རྐྱེན། །
260



སྙན་རྩོམ་གཙང་བོའི་རླབས་སྒྲ།
སྤུངས་པའི་གཟུགས་བརྙན་རི་རབ་ལས་ཀྱང་བརྗིད། །
མི་ཁྲི་སེམས་གཅིག་བསམ་པའི་དཔལ་ཡོན་གྱིས། །
གནོད་འཚེའི་རྒོལ་ངན་མཐའ་རུ་བསྐྲད་ནའང་། །
ཚན་རྩལ་མི་ནུབ་རྒྱལ་མཚན་མ་ཚུགས་ན། །
འབྱུང་བཞིའི་གཡུལ་ལས་རྣམ་པར་རྒྱལ་བར་དཀའ། །
བརྟན་པའི་སྣོད་རྒྱ་ལག་པའི་ཁྱོན་ལྟར་དོག །
བཅུད་ཀྱི་སེམས་ཅན་ཕྲ་རབ་རྡུལ་ལས་མང་། །
མཁོ་སྤྲོད་འགལ་ཟླ་མེ་ཆུ་གཤིས་དང་མཚུངས། །
སྐྱེ་ཁམས་ཁོར་ཡུག་ཡི་དྭགས་གནས་བཞིན་སྐྱོ། །
ཚན་རིག་ལུས་ཕྲའི་བཞིན་ལ་མ་བལྟས་པར། །
འདོད་སྲེད་སྟག་ཤར་དཔུང་བས་ཡོངས་བཟུང་བའི། །
གོ་ལའི་ཁྱོན་ན་ཞི་བདེའི་ཁྱིམ་ཡངས་ཤིག །
ཆགས་སྙམ་རེ་འབྲས་དབང་གཞུ་གུར་ལ་འགྲན། །
མི་དང་སྲོག་ཆགས་སྐྱེ་དངོས་འཆམ་མཐུན་གྱི། །
རྒྱུན་མཐུད་འཕེལ་རྒྱས་ཕྱོགས་སུ་མ་འབུངས་ན། །
གནས་སྐབས་ཙམ་ལས་ཕུགས་འདུན་མི་སེམས་པའི། །
ཇག་པའི་ལས་ཀ་དག་ལ་སྙིང་བོས་དབེན། །
དེ་ཕྱིར་སྐྱེ་དགུ་བདེ་ལེགས་ཀུན་གྱི་གཞི། །
261



གཙང་གསུམ་རླབས་ཀྱི་ཟེགས་མ།
ཚེ་སྲོག་གཅེས་འཛིན་རིག་པར་དཔྱད་བྱས་ཏེ། །
སྣོད་བཅུད་བརྟན་བརླིང་གོང་འཕེལ་ཡོང་བའི་ཕྱིར། །
འཚེ་བྲལ་ཞི་བའི་ལམ་དུ་ཞུགས་ན་ལེགས། །
དེ་ཡང་བག་འཁུམ་སྒྲོག་གིས་མི་འཆིང་ཞིང་། །
རྨོངས་དད་མུན་པའི་ཕུག་པར་མི་ཉལ་བར། །
དཔལ་འབྱོར་ཆོས་ཉིད་བརྡལ་བའི་ནེའུ་གསིང་གཞིར། །
གསར་གཏོད་ཅང་ཤེས་བང་རྩལ་འགྲན་ལ་རིངས། །
དངོས་པོའི་དཔལ་ཡོན་མངོན་དགའི་ཞིང་གི་དཔལ། །
དོན་དུ་གཉེར་བའི་སྡེ་བཞི་ཆོ་ག་འབུམ། །
ཉམས་སུ་བསྟར་བའི་རྒྱལ་ཁམས་གང་ཡིན་པ། །
བདེ་སྐྱིད་རྫོགས་ལྡན་དཔལ་ཡོན་ཤར་བར་ངེས། །
དེ་ལྟར་སྐྱེ་དངོས་རིག་པའི་བགྲོ་གླེང་ཞིག །
འཆམ་མཐུན་ལས་སུབྲེལ་བའི་འགྲོ་བ་ལ། །
སྡེབ་ལེགས་ཚིག་གི་ལམ་ནས་བསྙད་པ་འདིས། ། ་
ཀུན་ཀྱང་ཞི་བདེའི་དཔལ་ལ་དགོད་པར་ཤོག །
262



སྙན་རྩོམ་གཙང་བོའི་རླབས་སྒྲ།
མིག་ཆུ།
—-4:14ཡུལ་ཤུལ་ས་འགུལ་ལ་དཔྱད་ཞིབ་བྱས་པ།
དགེ་བས་འདི་ཕྱིའི་བྱ་བར་བདེ་ལེགས་བསྐྲུན། །
སྡིག་པས་འཕྲལ་ཕུགས་ཀུན་ལ་ཉེར་འཚེ་འབྱུང་། །
ལས་དང་འབྲས་བུ་ནམ་ཡང་གོལ་མིན་པའི། །
རྒྱུ་འབྲས་ཆོས་ཀྱི་ལྷ་ལ་ཕྱག་འཚལ་ལོ། །
རིགས་དྲུག་འཁོར་བའི་གནས་ལ་མཐའ་མེད་ཀྱང་། །
ཚེ་སྔོན་ལས་ཀྱིས་སྐྱེ་རྒུ་གྲོང་མི་ཡང་། །
ཆོས་ལྡན་བོད་ཀྱི་ས་རུ་སྐྱེས་པ་དང་། །
བླང་དོར་འབྱེད་པའི་སྐལ་བ་ཕྲན་ཙམ་བྱུང་། །
ཐོག་མར་སྣོད་དུ་སྐྱོགས་ཆེན་གདོང་རྭ་དང་། །
རྒྱམ་རྒྱལ་རྡོ་ཏི་ལ་སོགས་ལྷུན་བརྗིད་ཅིང་། །
བཅུད་ཀྱི་གཙང་བོར་རྨ་འབྲི་ཟླ་གསུམ་དང་། །
263



གཙངགསུམ་རླབས་ཀྱི་ཟེགས་མ།
གཉན་རྒྱུས་མཚོ་མོའི་མཛེས་སྡུག་ཡིད་དུ་འོང་། །
ས་དགེ་བཀའ་རྙིང་རིས་མེད་གྲུབ་མཐའི་སྲོལ། ། །
མདོ་རྒྱུད་མན་ངག་ལམ་ནས་བསླབ་པ་ཡང་། །
བུ་རམ་སྒོར་མོ་ལྕེ་རྩེས་རོལ་བ་ཡི། །
རྣམ་པ་ཇི་བཞིན་སོ་སོར་དབྱེ་བར་དཀའ། །
སྟག་ཤར་མདའ་གྲི་མདུང་གི་གོ་ཆ་དང་། །
སྨན་ཆུང་གཟི་བྱུར་སྤོས་གྱི་རྒྱན་ཆ་སོགས། །
གངས་ཅན་བོད་ཀྱི་སྲོལ་རྒྱུན་བཟང་པོ་ཡིས། །
སྐྱེ་རྒུ་མདོའི་བར་ཇ་རྟའི་ཚོང་ལམ་གྲགས། །
འབྲོག་པར་རྟ་ནོར་ལུག་གི་ཕ་གཞིས་དང་། །
རོང་བར་སྔོན་མོ་འབྲུ་ཡི་ཞིང་ས་སོགས། །
སྦྲ་དང་ཁང་མཁར་འཚོ་བའི་གཞི་རྟེན་བཅས། །
ཕ་ཡུལ་ལུང་བའི་ཁྱད་ཆོས་བརྗོད་ལས་འདས། །
ཟས་སུ་རྩམ་མར་ཞོ་ཐུད་བཅུད་ཀྱིས་གང་། །
གོས་རྒྱན་བལ་ཕྲུག་ཚར་སློག་དར་གྱིས་མཛེས། །
དུས་བཞིར་ཞིང་འབྲོག་བསྣོལ་མའི་ལས་ཀ་ཡིས། །
རང་དབང་ལྡན་པའི་འཚོ་བ་ངང་གིས་རོལ། །
ཡུལ་སྡེར་དཔོན་བློན་འབངས་ཀྱི་གྲལ་འཁོད་ཅིང་། །
264



སྙན་རྩོམགཙང་བོའི་རླབས་སྒྲ།
དགོན་པར་བླ་སྤྲུལ་མཁན་པོའི་ཁྲི་བསྟར་བའི། །
གདོད་མའི་གོམས་སྲོལ་རིང་དུ་བརྟན་པ་ཡིས། །
ཡུལ་ཤུལ་སྡེ་བའི་གྲགས་པ་འབྲུག་ལས་སྙན། །
བར་དུ་རང་དོན་འབའ་ཞིག་སེམས་པ་ཡིས། །
གཞན་ལ་བསྙོན་པའི་བྱ་གཞག་སྣ་ཚོགས་ཀྱིས། །
ཡུལ་གྱི་སྤྱི་ཁྲིམས་རིང་ནས་སྤངས་གྱུར་ཅིང་། །
ཕུང་བའི་ལས་ཀྱིས་ཉིན་མཚན་འདའ་བར་བྱས། །
ནས་ཀྱི་འབྲས་བུར་ནས་ལས་མི་འབྱུང་ཞིང་། །
སྡིག་པའི་འབྲས་བུར་སྡུག་ལས་མི་བསྐྱེད་ཕྱིར། །
དུག་གསུམ་གཡུལ་ལ་རིང་དུ་ཞུགས་པ་ཡིས། །
ཉེར་ལྔ་སྡེ་བའི་མིང་གི་ལྷག་མར་བྱས། །
བསམ་བློ་གསར་བའི་མཆོང་སྐྱོད་ཐེངས་གཅིག་གིས། །
ལྔ་རིག་སློབ་པར་རྨོངས་པའི་ལས་སུ་འཛིན། །
མི་རིགས་གོམས་གཤིས་རྙིང་བའི་སྲོལ་དུ་རྟོག །
བོད་ལུགས་རྣལ་མ་རང་གིས་ཡོངས་སུ་བརླགས། །
གཟུངས་མཆོག་ཡི་གེ་དྲུག་མའི་རྡོ་འབུམ་ཡང་། །
བཤས་རའི་མཐིལ་དང་འཁྲབ་སྟོན་ཁང་བའི་རྨང་། །
དེང་གི་བར་དུ་ཞབས་གདན་བྱས་པ་ཡིས། །
265



གཙང་གསུམ་རླབས་ཀྱི་ཟེགས་མ།
-
-
-
ཡུལ་སྡེར་བཀྲ་ཤིས་འབྱུང་བའི་གོ་སྐབས་བྲལ། །
ཡང་སྤྲུལ་ཁྱིམ་པའི་ལས་ལ་རྟག་ཏུ་བྲེལ། །
མཁན་པོ་དཀོར་གྱི་དོན་ལ་ལུས་སེམས་ངལ། །
བླ་མ་གསང་སྔགས་བཙོང་བའི་ཐབས་ལ་འབུངས། །
ཁྲིམས་ལྡན་འདུས་སྡེ་ཉིན་མོའི་སྐར་མར་འགྲན། །
: དཔོན་པོས་གཉེན་ཉེ་དགའ་གྲོགས་འཁོར་དུ་བསྡུ། །
དབང་ཆ་ཕལ་ཆེར་དེ་ཡི་དོན་ལ་སྤྱོད། །
ཕྱུག་པོས་ཡུན་རིང་བསགས་པའི་རྒྱུ་ནོར་ཀུན། །
ཁྱི་དང་བུད་མེད་ལྟོ་ཡི་དོན་ལ་འཛད། །
འབངས་མི་རྣམས་ཀྱང་ཁེ་དབང་གཉེར་བའི་ཕྱིར། །
ལ་ལས་རྫུན་བཤད་འགའ་རེ་རྐུ་ལ་རྒྱུག །
ཆང་དང་ཤོ་བག་ངན་པའི་བྱ་སྤྱོད་ཀྱིས། །
ཁྱིམ་གྱི་མ་རྩ་རྨང་ནས་བརླགས་པར་བྱས། །
ཁྱོ་བོས་ལྐོག་ནས་གཞན་གྱི་མཛའ་མོ་བསླུས། །
ཆུང་མས་རང་ལུས་ནོར་གྱི་དོན་ལ་བཙོང་། །
ཚུལ་འཆོས་བྱ་བས་བཟའ་ཟླའི་འཚོ་བ་རོལ། །
སྐལ་ངན་བུ་ཕྲུག་སྡུག་གི་ལན་ཆགས་འཁོར། །
གསེར་དངུལ་ཟངས་ཀྱི་གཏེར་ཁའི་སྔོག་འདོན་དང༌། །
266



སྙནོམགཙང་བོའི་རླབས།
རི་སྐྱེས་སྲོག་ཆགས་རྔོན་པའི་སྡིག་སྤྱོད་ཀྱིས། །
བསོད་ནམས་བྱེ་བས་བསྐྲུན་པའི་གོ་ལའི་ཁྱོན། །
རིང་མིན་འཇིག་པའི་སྣང་ཚུལ་ཅི་ཡང་མཐོང་། །
ལོངས་སྤྱོད་ལྡན་ན་ཕ་ཡིས་བུ་ལ་གུས། །
འབྱོར་བས་དབུལ་ན་བུ་ཡིས་མ་ལ་སྡང་། །
ལས་དབང་བཙན་པོ་ནོར་གྱི་བཀའ་འོག་ནས། །
རྒྱུ་འབྲས་ལོག་པའི་བྱ་བ་ཀུན་གྱིས་གཉེར། །
མཐའ་མར་རབ་བྱུང་བཅུ་བདུན་ལྕགས་སྟག་ལོར། །
ཚད་རིམ་བདུན་ལས་བརྒལ་བའི་ས་ཡོམ་ཞིག །
གངས་ལྗོངས་མདོ་སྟོད་ས་ཡི་གཞི་དཀྱིལ་གྱི། །
ཡུལ་ཤུལ་སྐྱེ་རྒུ་ལུང་བའི་ཕྱོགས་སུ་གཡོས། །
སྔ་ལ་མ་ཡོང་ཕྱིས་ནས་མ་བསླེབས་པར། །
ཐོ་རངས་ཞོགས་པའི་བར་གྱི་དུས་ཚོད་ལ། །
བག་མེད་གནས་པའི་གྲོང་མི་ཉིས་སྟོང་ལྷག །
རེ་ཞིག་རྣམ་ཤེས་ཕྱི་མའི་ཡུལ་དུ་དྲངས། །
སྐད་ཅིག་ཡུན་ལ་མཛེས་པའི་གྲོང་ཁྱེར་ནི། །
ཐལ་རྡུལ་རླུང་དམར་འཐབ་པའི་གཞི་དཀྱིལ་ན། །
ངུ་འབོད་སྐྱབས་ཞུ་འུར་སྒྲ་སྣ་ཚོགས་ཀྱིས། །
267



གཙང་གསུམ་རླབས་ཀྱི་ཟེགས་མ།
གཤིན་རྗེའི་ཁྲོམ་ལ་བསླེབས་པ་ལྟ་བུར་སྣང་། །
ལ་ལའི་མགོ་ཡི་ཀླད་ཞོ་གྱང་བར་གཅིར། །
འགའ་རེའི་སྙིང་གི་ཁྲག་རྒྱུན་ས་རུ་བཞུར། །
མ་བུ་ལྷན་དང་བཟའ་ཚང་མཉམ་པོ་རུ། ། །
སོ་ཕག་ཨར་འདམ་གྱང་རལ་འོག་ཏུ་བཙིར། །
མཆོག་གསུམ་སྐུ་བརྙན་གད་སྙིགས་འདམ་དུ་བྱིང་། །
གསུང་རབ་གླེགས་བམ་གང་སར་རླུང་གིས་ཁྱེར། །
དགེ་འདུན་ཡོ་བྱད་ཕག་པའི་སྣོད་དུ་གྱུར། །
ནང་བསྟན་སྲི་ཞུ་སྒྲུབ་པའི་འདུན་པ་བྲལ། །
བརྩིགས་པའི་ཁང་བ་རྡུལ་གྱི་ཕུང་བོར་གྲུབ། །
བསགས་པའི་ནོར་རྫས་ཐལ་བའི་ཕྱེ་མར་གྱུར། །
མི་རབས་དུ་མའི་ཁང་ཁྱིམ་ཡོངས་སུ་སྟོང་། །
འདུས་བྱས་མི་རྟག་མཚན་མ་སླར་ཡང་ཤར། །
དུར་ས་རོ་ཡིས་བཀང་བའི་དམར་མཆོད་དང་། །
ནམ་མཁར་དུ་བའི་སྦྱིན་སྲེག་སྣ་ཚོགས་ཀྱིས། །
ཕྱོགས་སྐྱོང་གཞི་བདག་ཕོག་ཐུག་རྒོད་ནའང་། །
མྱ་ངན་སྟོང་གིས་ཕྲག་དོག་ཞི་བར་བྱས། །
ཡན་ལག་ཆག་ཅིང་དོན་སྣོད་རྨས་གྱུར་པའི། །
བུ་དང་བུ་མོའི་སྐྱོ་ཉམས་མཐོང་བའི་མོད། །
268



སྙན་རྩོམ་གཙང་བོའི་རླབས་སྒྲ།
e
བཟོད་མེད་སྙིང་རྗེའི་མིག་ཆུ་ལྷུང་བ་ནི། །
ཉི་མ་ལོག་ཆར་འབབ་པའི་ཚུལ་དང་འདྲ། །
དཀར་པོ་འོ་མ་ཐོན་སའི་བ་མོའམ། །
དྲོད་འཇམ་བལ་ཁུལ་འབྱུང་ཡུལ་ར་ལུག་དང་། །
རྒྱང་རིང་འགྲོ་འོང་བྱེད་པའི་དྲེལ་རྟ་སོགས། །
མ་རུང་ས་ཡོམ་ལམ་ནས་གསོན་པ་ཉུང་། །
ཁྱད་པར་ལ་ཁྱི་ཤི་བའི་གདུང་བ་ཡིས། །
ཀུན་ནས་མནར་བའི་སྡར་ལུའི་ཚོང་དཔོན་དག །
ཕ་མའི་ཚེ་སྲོག་ཉེན་ཁར་མ་འཛེམ་པར། །
བསྔོ་སྨོན་རིམ་གྲོ་དུད་འགྲོའི་ཕྱོགས་སུ་གཏོང་། །
རྒོད་པོའི་དཔུང་དང་ངན་པས་ཇག་ལ་སོགས། །
རྒུད་སྐྱོབ་དངོས་རྫས་གང་ཐོབ་ཁྱེར་བ་ཡིས། །
ཉམ་ཐག་གོས་བྲལ་བྱིས་པ་ཟས་ཀྱིས་དབུལ། །
མགོ་སྦྲ་གནམ་དང་ཉལ་གདན་ས་རློན་བྱས། །
རང་དོན་མ་གཏོགས་གཞན་དག་མི་སེམས་པའི། །
བགྲང་ཕྲེང་ལག་ཏུ་ཐོགས་པའི་ཇག་ངན་འགས། །
ཡ་མ་ཟུང་གི་བྱ་སྤྱོད་སྤེལ་བ་དེས། །
རང་རིགས་ལ་རྒྱའི་ཕྱོགས་ལ་ཞེན་པ་ལྷོད། །
དེ་ལྟར་སྔར་མེད་སེམས་ཀྱི་རྨ་ཤུལ་འདི། །
269



གཙང་གསུམ་རླབས་ཀྱི་ཟེགས་མ།
ཡུལ་མི་ཐུན་མོང་ལས་ཀྱིས་བཟོས་པ་ན། །
འཕྲལ་ཕུགས་བདེ་སྐྱིད་སྐྱ་སེར་མཆོག་དམན་གྱིས། །
རྒྱུ་འབྲས་བྱེད་པོ་དེ་ལ་རེ་བར་འཚལ། །
མངོན་བརྗོད་གསར་རྙིང་བརྡ་ཡིས་མ་བརྒྱན་པའི། །
ལྷག་བསམ་གཏམ་གྱི་ཁ་ཏ་ནན་མོ་ཞིག །
ཡུལ་སྐད་དཀྱུས་མའི་སྙན་ངག་རིང་མོ་ཡིས། །
རྐྱེན་ངན་ལམ་ནས་གསོན་པའི་གྲོགས་ལ་ལབ། །
བདེན་ན་སོ་སོའི་སེམས་ཀྱི་མཐིལ་དུ་ཞོག ། །
མ་བདེན་ན་ཡང་སྙིང་གི་སྐད་ཆ་ཡིན། །
བྲིས་པའི་བྱ་བར་ཉེ་རིང་དབེན་པའི་ཕྱིར། །
འཆབ་པའི་ནོངས་པ་ཁོ་བོ་ཅག་ལ་མེད། །
གལ་ཏེ་གྲོས་འདིར་དགེ་རྩ་ཡོད་སྲིད་ན། །
ཕ་ཡུལ་ལུང་བའི་སྐྱེ་བོ་མཆོག་དམན་གྱི། །
འདི་ཕྱི་གནས་སྐབས་བདེ་ལེགས་འབྱུང་བ་དང་། །
ཕུན་ཚོགས་དཔལ་ཡོན་བཞད་པའི་རྒྱུ་རུ་བསྔོ། །
270



སྙན་རྩོམ་གཙང་བོའི་རླབས་སྒྲ།
ཉ་མཚོ་སྡེ་བའི་སྟོན་བཤད།
ཀི་ཀི་བསྭོ་བསྭོ………..
སུམ་ཅུ་རྩ་གསུམ་ལྷ་ཡི་གནས་མཆོག་ནས།
ལྷ་ཆེན་ཚངས་པ་འཁོར་བཅས་གནས་འདིར་བྱོན།
དེ་རིང་བཀྲ་ཤིས་ཉི་མ་ལ།
མགོ་ནག་མི་ཡི་གཉེན་སྟོན་རོལ།
འཆི་མེད་ཚེ་ཡི་དངོས་གྲུབ་སྩོལ།
མི་མཇེད་འཇིག་རྟེན་རྐང་གཉིས་ཡུལ་ཁམས་ནས།
གཉན་ཆེན་གུར་ལྷ་འཁོར་བཅས་གནས་འདིར་བྱོན།
དེ་རིང་བཀྲ་ཤིས་ཉི་མ་ལ། །
མགོ་ནག་མི་ཡི་གཉེན་སྟོན་རོལ།
དཔའ་རྩལ་ཆེ་བའི་དངོས་གྲུབ་སྩོལ།
ནོར་བུའི་གཏེར་མཛོད་ཀླུ་ཡི་ཕོ་བྲང་ནས།
271



གཙང་གསུམ་རླབས་ཀྱི་ཟེགས་མ།
གཙུག་ན་རིན་ཆེན་འཁོར་བཅས་གནས་འདིར་བྱོན།
དེ་རིང་བཀྲ་ཤིས་ཉི་མ་ལ། །
མགོ་ནག་མི་ཡི་གཉེན་སྟོན་རོལ།
དགོས་འདོད་ནོར་གྱི་དངོས་གྲུབ་སྩོལ།
སྤྱི་ལྷོ་རྒྱལ་འཛམ་གླིང་གི་སྤྱི་ཆོས་དང་།
ངེད་གངས་ཅན་བོད་ཀྱི་སྒེར་ཆོས་ལ།
ཟས་ལ་མཆོད་པ་ལན་གསུམ་འབུལ་སྲོལ་ཡོད།
མཆོད་པའི་ཟས་ལ་ཟས་ལྷ་འཁོར་བའི་རྟེན་འབྲེལ་ཡོད། །
མཆོད་མཁན་མི་ལ་མི་གཡང་འཁོར་བའི་རྟེན་འབྲེལ་ཡོད།
སྒང་བ་བོད་ལ་དངོས་གྲུབ་འབྱུང་བའི་རྟེན་འབྲེལ་ཡོད།
འོ། མཆོད་དོ། ། མཆོད་དོ། །
མཆོད་གཅིག་གོང་མ་ལྷ་ལ་མཆོད།
བསླུ་མེད་དཀོན་མཆོག་རྣམ་གསུམ་མཆོད།
རྒྱལ་བ་བློ་བཟང་གྲགས་པ་མཆོད།
དཔལ་ལྡན་དམག་ཟོར་རྒྱལ་མོར་མཆོད།
གཏན་དུ་མགོན་སྐྱབས་མཛད་པ་དང་།
མཆོག་དང་ཐུན་མོང་དངོས་གྲུབ་སྩོལ།
272



སྙན་རྩོམ་གཙང་བོའི་རླབས།།
མཆོད་གཉིས་ཡུལ་ལྷ་དགྲ་ལྷར་མཆོད།
ཇོ་བོ་སྒྱོགས་ཆེན་གདོང་རྭར་མཆོད།
དགྲ་ལྷ་འོ་ཁོད་སྟག་རྩེ་མཆོད། །
སྐྱེས་ལྷ་ཡུལ་ལྷ་འཁོར་བཅས་མཆོད།
སྡང་དགྲ་ཐལ་བར་བརླགས་པ་དང་།
དཔའ་དང་དཔུང་བའི་དངོས་གྲུབ་སྩོལ།
མཆོད་གསུམ་ཡབ་མེས་གོང་མར་མཆོད།
ཆོས་རྒྱལ་མེས་དབོན་རྣམ་གསུམ་མཆོད།
གླིང་རྗེ་གེ་སར་རྒྱལ་པོ་མཆོད།
གླིང་གི་དཔལ་རྟུལ་སུམ་ཅུར་མཆོད།
སྡེ་འདི་དབྱར་མཚོ་ལྟར་འཕེལ་ཞིང།
བསམ་དོན་འགྲུབ་པའི་དངོས་གྲུབ་སྩོལ།
འོ། ལགས་སོ། །
མཐོན་མཐིང་ལྷ་ལམ་ཡངས་པའི་དཀྱིལ་འཁོར་ནས།
ཆ་ཤས་ཡོངས་རྫོགས་ཉ་རྒྱས་ཟླ་བ་བཞིན།
ཞལ་རས་དཀར་ལ་འོད་ཀྱི་མདངས་འཕྲོ་བའི།
ངེད་ཀྱི་སྲུ་མོ་ཕེབས་པར་བདེ་ལེགས་ཞུ།
མ་ཧཱ་ཙི་ནའི་ཚང་ཚིང་སྡུག་པོ་ནས།
273



གཙང་གསུམ་རླབས་ཀྱི་ཟེགས་མ།
ལྡེམ་ལྡེམ་གཡོ་བའི་སྨྱུག་མ་ཚིགས་དྲུག་བཞིན། །
ལུས་ཕྲའི་མཛེས་གཟུགས་སྒེག་པའི་ལང་ཚོ་ཅན།
ངེད་ཀྱི་སྲུ་མོ་ཕེབས་པར་བདེ་ལེགས་ཞུ།
པད་མའི་ཁྲུས་རྫིང་འཁྱིལ་བའི་ངོས་འགྲམ་ནས།
འགྲོས་ལྡན་གླང་ཆེན་དལ་བུར་གཤེགས་པ་བཞིན།
གོམ་པའི་འདེགས་འཇོག་བསྒྱུར་ལ་ངོ་མཚར་ཅན།
ངེད་ཀྱི་སྲུ་མོ་ཕེབས་པར་བདེ་ལེགས་ཞུ།
མཐོ་བརྗིད་མཁའ་ལ་བསྙེགས་པའི་བྲག་རྩེ་ནས།
རྦབ་ཆུ་དར་དཀར་ཡོལ་བ་འཐེན་པ་བཞིན། །
སྨུག་ནག་དབུ་སྐྲའི་ལན་བུ་རིང་འཕྱང་བའི།
ངེད་ཀྱི་སྲུ་མོ་ཕེབས་པར་བདེ་ལེགས་ཞུ། །
དཔྱིད་ཀྱི་དཔལ་ཡོན་སྨིན་པའི་དགེ་མཚན་ལ།
ལྷོ་ཡི་ཁུ་བྱུག་སྙན་པའི་འགྱུར་ཁུགས་བཞིན།
སྐད་སྙན་རི་དྭགས་མགྲོན་དུ་འགུགས་བྱེད་པའི།
ངེད་ཀྱི་སྲུ་མོ་ཕེབས་པར་བདེ་ལེགས་ཞུ།
ཨུཏྤལ་འདབ་མ་ཡངས་པའི་གཞི་དཀྱིལ་ནས།
བུང་བ་ཟུང་གི་དགའ་སྟོན་རོལ་བ་བཞིན།
མཛེས་པའི་དཀྱུས་རིང་སྤྱན་གྱི་རྣམ་འགྱུར་ཅན།
274



སྙན་རྩོམ་གཙང་བོའི་རླབས་སྒྲ།
ངེད་ཀྱི་སྲུ་མོ་ཕེབས་པར་བདེ་ལེགས་ཞུ།
ལྷོ་ཕྱོགས་མ་ལ་ཡ་ཡི་ཚལ་ཡངས་ནས།
ས་མཆོག་ཙན་དན་དྲི་བསུང་འཐུལ་བ་བཞིན།
ལྷན་སྐྱེས་དྲི་བཟང་ལུས་ལ་འཐུལ་བ་ཡི།
ངེད་ཀྱི་སྲུ་མོ་ཕེབས་པར་བདེ་ལེགས་ཞུ།
ཤར་ཕྱོགས་བཟོ་ཡི་འཇིག་རྟེན་ཆེན་པོ་ནས།
སྲབ་འཇམ་དར་དཀར་རེག་པའི་བདེ་བ་བཞིན།
བཟང་འཇམ་མཛངས་གསུམ་ལུས་ལ་ཚང་བ་ཡི།
ངེད་ཀྱི་སྲུ་མོ་ཕེབས་པར་བདེ་ལེགས་ཞུ། །
འོ། ཡ་ཡ།
སྣོད་ལ་བྱིན་ཆགས་བཅུད་ལ་གཡང་ཆགས་པའི།
བྱང་གི་རྨ་ཀླུང་ཕྱུག་མོའི་གཡས་ཟུར་ནས།
ཤར་གྱི་སྐྱོགས་ཆེན་གདོང་རྭའི་མདུན་ཕྱོགས་ནས།
ལྷོ་ཡི་འབྲི་ཆུ་སྔོན་མོའི་གཡོན་ཟུར་ནས།
རྩྭ་དང་རྩི་ཤིང་ལྷ་ཡི་དགའ་ཚལ་ནས།
རྒྱབ་ཀྱི་ཕ་མིང་བདེ་འཚམས་ཅི་འདྲ་ལགས།
གནག་སྣུམ་ནོར་རྩིད་ཐགས་སུ་བསྐྲུན་པ་ཡི།
སྦྲ་ཆེན་ཚུགས་བརྒྱུད་ཡངས་པའི་ལྡིང་ཁང་ཅན།
275



གཙང་གསུམ་བླབས་ཀྱི་ཟེགས་མ།
-
རྒྱབ་ཀྱི་ཕ་མིང་བདེ་འཚམས་ཅི་འདྲ་ལགས།
སྤང་ལྗོངས་སྔོ་བསངས་བུ་མོའི་བཞིན་རས་སུ།
གཡང་དཀར་ལུག་ཁྱུ་སྤྲིན་གྱི་འདུ་འགོད་ཅན།
རྒྱབ་ཀྱི་ཕ་མིང་བདེ་འཚམས་ཅི་འདྲ་ལགས།
ན་གཞོང་མར་ཁུ་རྒྱ་མཚོ་འཁྱིལ་བའི་དབུས།
གནག་ཕྱུགས་མིག་སྨན་མདངས་ལ་ཅོ་འདྲི་བའི།
རྒྱབ་ཀྱི་ཕ་མིང་བདེ་འཚམས་ཅི་འདྲ་ལགས།
ས་འཛིན་མར་གད་སྤུངས་པའི་ལྷུན་པོ་ལ།
རྟ་ཁྱུ་དཀར་དམར་བྱུ་རུ་ཚོམ་བཀྲ་བའི།
རྒྱབ་ཀྱི་ཕ་མིང་བདེ་འཚམས་ཅི་འདྲ་ལགས།
སྦྲ་སྟོད་གསུང་འབུམ་པོ་ཏི་ལྷུན་པོ་ཅན།
རྒྱབ་ཀྱི་ཕ་མིང་བདེ་འཚམས་ཅི་འདྲ་ལགས།
སྦྲ་སྐེད་ཕ་ཁུ་བུ་ཚའི་དཔུང་བསྒྲིགས་པའི།
རྒྱབ་ཀྱི་ཕ་མིང་བདེ་མཚམ་ཅི་འདྲ་ལགས།
སྦྲ་སྨད་མ་སུ་འཁོར་ཚོགས་ལྷན་དུ་འདུས།
རྒྱབ་ཀྱི་ཕ་མིང་བདེ་འཚམས་ཅི་འདྲ་ལགས།
འོ། ཡ་ཡ།
ང་ད་ནངས་ཡོང་བ་ཤར་ནས་ཡོང།
276



སྙན་རྩོམ་གཙང་བོའི་རླབས་སྒྲ།
ཤར་སྐྱོགས་ཆེན་གདོང་རྭའི་མདུན་ནས་ཡོང་།
བཀྲ་ཤིས་པའི་ཉི་མ་ཀླད་ནས་ཤར།
དོན་འགྲུབ་པའི་ཟླ་བ་ལྷོ་ནས་ཚེས།
རྟེན་འབྲེལ་གྱི་སྐར་ཚོགས་མཐའ་ནས་བཀྲ།
ཡག་གསུམ་འཛོམས་པའི་དུས་ཚོད་ལ།
ངས་འདོ་བ་རླུང་གཤོག་སྔོན་པོ་ལ།
རིན་ཆེན་གསེར་གྱི་སྲབ་ཅིག་བསྐོན།
ནོར་བུ་སུམ་བརྩེགས་ཏོག་གིས་སྤྲས།
ཁམ་པ་དངུལ་གྱི་སྒ་ཡོབ་ལ།
གཡུ་བྱུར་མུ་ཏིག་ཁྲ་ཡིས་བརྒྱན།
བཟང་པོའི་སྒ་ཆས་བསྟད་པ་ལ།
མཛངས་ཡོན་ཏན་ཅན་གྱི་བག་མ་སྐྱོན།
རྟ་ཁ་རྒྱུ་དར་དཀར་པོས་ཁྲིད།
རྫོང་སྐལ་སྨུག་ཆུང་དྲེལ་ལ་བཀལ།
སྐྱ་རེངས་སྐྱ་མདའ་དང་པོའི་ནང་།
ལམ་དུ་བདེ་བར་ཞུགས་ནས་ཡོང་།
ངའི་ཡོང་ལུགས་བཤད་པ་འདི་ཙམ་ཡོད།
ཁྱོད་ཆགས་ལུགས་ལ་བཤད་པ་ཅི་འདྲ་ཡོད།
277



གཙང་གསུམ་རླབས་ཀྱིཟེགས་མ།
འོ......
ངེད་ཆགས་ལུགས་བཤད་པ་འདི་འདྲ་གདའ།
སྦྲ་ནག་ཐང་ལ་ཕུབ་པ་དེ། །
རྒྱ་ནག་ཡུལ་གྱི་ཁ་ཞེང་འདྲ།
གཡང་དཀར་གཟན་ལ་ཆས་པ་དེ།
སྤྲིན་དཀར་མཁའ་ལ་གཏིབས་པ་འདྲ།
ནོར་གནག་རི་ལ་བཀྲམ་པ་དེ། །
སྤྲིན་ནག་ལྷོ་རུ་གཏིབས་པ་འདྲ།
རྟ་ཁྱུ་སྤང་ནས་བཤར་བ་དེ།
རྐྱང་ཁྱུ་རྩེད་གར་རོལ་བ་འདྲ།
ངའི་ཆགས་ལུགས་བཤད་པ་དེ་འདྲ་ཡིན།
འོ། བཀྲ་ཤིས། ཡ། །
ཁྱེད་བག་མ་བསུ་བའི་རྟེན་འབྲེལ་ལ།
བལ་དཀར་གྲུ་བཞིའི་གདན་ཞིག་ཡོད།
རྣམ་དཀར་དགེ་བ་འཕེལ་བའི་རྟགས།
གདན་ལ་འབྲུ་ཡི་གཡུང་དྲུང་ཡོད།
ཚེ་སྲོག་བྲག་ལས་སྲ་བའི་རྟགས།
རྡོ་དཀར་བཟང་པོའི་འགྲོ་ལམ་ཡོད།
278



སྙན་རྩོམ་གཙང་བོའི་རླབས་སྒྲ།
དོན་བྱ་ལམ་འགྲོ་ཡོད་པའི་རྟགས།
བསང་དུད་ལྷོ་སྤྲིན་འཕྱུར་འདྲ་ཡོད།
ཁ་རྗེ་རླུང་རྟ་དར་བའི་རྟགས།
ཙན་དན་དཀར་པོའི་བཞོ་ཟེའུ་ལ།
འབྲི་མོ་བརྒྱ་ཡི་འོ་བཅུད་བླུགས།
སེར་པོ་གསེར་གྱི་མཆོད་སྐྱོགས་ཡོད།
དགོས་འདོད་འབྱུང་བའི་རྟེན་འབྲེལ་འགྲིག
དེ་རིང་བག་མས་མཆོད་པ་གྱིས།
འོ....ཡ...ཡ………..
དགུང་ཞོགས་པའི་མཚམས་སྤྲིན་མདངས་འཛིན་པའི།
མགོ་ཝ་ཞྭ་ལན་གསུམ་ལྷ་ལ་ཕུད།
ལྷ་དབུ་འཕང་མཐོ་བའི་རྟེན་འབྲེལ་འགྲིག་
ཞང་བསོད་ནམས་དར་བའི་རྟེན་འབྲེལ་འགྲིག
མིང་དབང་ཐང་རྒྱས་པའི་རྟེན་འབྲེལ་འགྲིག
ཡུལ་སྡེ་འབངས་མཐུན་པའི་རྟེན་འབྲེལ་འགྲིག་
སྐྱིད་ལོངས་སྤྱོད་རྒྱས་པའི་རྟེན་འབྲེལ་འགྲིག
བཀྲ་ཤིས་བདེ་ལེགས་ཕུན་སུམ་ཚོགས་གྱུར་ཅིང་།
ཚེ་རིང་ལོ་བརྒྱ་བདེ་སྐྱིད་ལྡན་པར་སྨོན།
279



གཙང་གསུམ་རླབས་ཀྱི་ཟེགས་མ།
འོ། ཡ། ཡ།
གནམ་འཁོར་ལོ་རྩིབས་བརྒྱད་ཀྱི་གཤམ་འོག
ས་པད་མ་འདབ་བརྒྱད་ཀྱི་གདན་སྟེང་།
བར་བཀྲ་ཤིས་རྟགས་བརྒྱད་ཀྱི་ར་བ་ན།
རྒྱུ་ལོངས་སྤྱོད་ལྷ་ཡུལ་གཉིས་པ་བཞིན།
སྐྱིད་འབྱོར་བ་རྒྱས་པའི་ཡུལ་སྡེ་ན།
མགྲོན་སྤྲིན་དཀར་ལང་ལོང་འཁྲིགས་པའི་དབུས།
ལུས་ལང་ཚོ་མེ་ཏོག་བཞད་གྱུར་པའི།
རིགས་བཟང་ཁྱོ་ཤུག་འཁོར་བཅས་ཀྱི།
ཨུཏྤལ་དམར་པོའི་མཆུ་སྒྲོས་ནས།
ཚེམས་དཀར་ཟེའུ་འབྲུ་མངོན་བཞིན་དུ།
རྣ་བ་ང་ལ་ཚུར་གསོན་ཅིག
ཤར་རྒྱ་ནག་གོས་གཡང་དར་བ་ལ།
དར་དཀར་པོ་འབུལ་བའི་སྲོལ་ཞིག་བྱུང་།
ལྷོ་རྒྱ་གར་ཆོས་གཡང་དར་བ་ལ།
སྤོས་དྲི་ཞིམ་བདུག་པའི་སྲོལ་ཞིག་བྱུང་།
ནུབ་སྟག་གཟིག་རྒྱུ་གཡང་དར་བ་ལ།
མགུལ་རིན་ཆེན་འདོགས་པའི་སྲོལ་ཞིག་བྱུང་།
280



སྙན་རྩོམ་གཙང་བོའི་རླབས་སྒྲ།
བོད་གངས་ཅན་ཕྱུགས་གཡང་དར་བ་ལ།
སྐྱིད་རྫི་གླུ་ལེན་པའི་སྲོལ་ཞིག་བྱུང་།
སྲོལ་མ་ཉམས་དར་བའི་རྟེན་འབྲེལ་ཆེ།
ཡ…..…..
དར་དཀར་ཉིན་མོ་བདེ་ལེགས་འདི།
ཐོག་མ་ནག་པོ་རྒྱ་ནས་དར། །
བར་དུ་སེར་པོ་ཧོར་གྱིས་བཙོང་།
ཐ་མ་གངས་ཅན་བོད་ཀྱིས་ཉོས།
ཡ……....
དར་གོས་འདིའི་ལོ་རྒྱུས་ཆེ་ལུགས་ལ།
བཟོ་བཀོད་ཚངས་པའི་བློ་ཡིས་བྱས།
བཟོ་རྩལ་བར་མ་གཉན་གྱིས་བཏོན།
བཟོ་རྒྱུ་འོག་མ་ཀླུ་ཡིས་སྤེལ།
ཞེང་ལ་ཁ་གང་ཡོད་པ་འདི། །
རྒྱ་ནག་ཁ་ཞེང་ཆེ་བའི་རྟགས།
སྲིད་ལ་འདོམ་གང་ཡོད་པ་འདི།
གངས་ཅན་མི་རྒྱུད་རིང་བའི་རྟགས།
བར་བཀྲ་ཤིས་རྟགས་བརྒྱད་རི་མོ་འདི།
281



གཙང་གསུམ་རླབས་ཀྱི་ཟེགས་མ།
སྤྱི་འཛམ་གླིང་ཞི་བདེ་ཡོང་བའི་རྟགས།
གོང་བླ་མར་ཕུལ་ན་དངོས་གྲུབ་ཐོབ།
རྗེ་རྒྱལ་པོར་ཕུལ་ན་ངོ་སོ་མཐོ། །
དམའ་སློང་མོར་སྦྱིན་ན་དབུལ་ཕོངས་སེལ།
མི་ཁྱོད་ལ་བཏགས་ན་རྟེན་འབྲེལ་ཆེ།
དར་འདི་ཁྱོད་ཀྱི་མགུལ་དུ་གསོལ།
ལགས་སོ། ། མི་ཁྱོད………….
གངས་ལ་སེང་གེ་འགྱིང་བ་བཞིན།
ཡུལ་སྡེའི་གསེར་ཁྲི་ནོན་པར་ཤོག
རྒྱ་སྟག་ནགས་ནས་མཆོངས་པ་བཞིན།
སྡང་དགྲ་ཟིལ་གྱིས་གནོན་པར་ཤོག
གཡུ་འབྲུག་ལྷོ་ནས་གྲགས་པ་བཞིན།
སྙན་གྲགས་ལོངས་སྤྱོད་རྒྱས་པར་ཤོག
བསོད་ནམས་མེ་ལྕེ་དམར་པོ་ཡིས།
བྱིན་ཆགས་ཐབ་ཆེན་གྲུ་བཞིའི་སྟེང་།
དྭངས་གཙང་ཟངས་སྣོད་ཡངས་པོ་རུ།
རྒྱ་ཇ་ལོ་མའི་ཁུ་བ་ཕབས། །
འབྲོ་མོ་བརྒྱ་ཡི་འོ་མས་བསྐོལ།
282



སྙན་རྩོམགཙང་བོའི་རླབས་སྒྲ།
ཨ་ལ་ལ......
རྒྱ་གར་ཡུལ་གྱི་འབྲས་ཆང་།
རྒྱ་ནག་ཡུལ་གྱི་རྒུན་ཆང་།
གངས་ཅན་བོད་ཀྱི་ནས་ཆང་།
ལོ་ལ་བསྙལ་བའི་ལོ་ཆང་དཀར་པོ།
ཟླ་ལ་བསྙལ་བའི་ཟླ་ཆང་སྔོན་པོ།
ཞག་ལ་བསྙལ་བའི་ཞག་ཆང་ཁམ་པ།
འདི་ཁ་ལ་བཏུང་ན་སྐོམ་པའི་གདུང་བ་སེལ།
ལྟོ་ལ་བསྟེན་ན་བཀྲེས་ལྟོགས་ངང་གིས་འཇོམས།
རྒྱུན་དུ་བསྟེན་ན་ལུས་ཟུངས་བདེ་ཞིང་སྐྱིད།
དེ་རིང་མག་པ་ཁྱོད་ཀྱིས་བཞེས་རོགས་མཛོད།
འོ་ཡ་ཡ......
ཇ་དེམ་དངུལ་དཀར་ཞུན་མས་གྲུབ།
དེམ་མཆུ་ཆུ་སྲིན་རི་མོས་མཛེས།
ལྟོ་བ་ཟླ་བའི་དཀྱིལ་འཁོར་རྒྱས།
དེམ་ལུང་གཡུ་འབྲུག་འཁྱིལ་བ་འདྲ།
དེམ་ཏོག་རྒྱལ་མཚན་སྒྲེང་བ་འདྲ།
འོ་ཡ་ཡ......
283



གཙང་གསུམ་རླབས་ཀྱི་ཟེགས་མ།
ཕུ་རུ་གཡང་ཌི་དཀར་པོས་གྲུབ།
ཁ་ཐུམ་སེར་པོ་གསེར་གྱིས་བརྡུངས།
ཞབས་སུ་ཁམ་པ་དངུལ་གྱིས་བརྒྱན།
ཕྱི་ལ་བྱ་འབྲུག་རི་མོ་བཀྲ།
ནང་དུ་ནོར་བུ་དགའ་འཁྱིལ་ཡོད།
དེ་རིང་བག་མའི་བཞེས་སྣོད་གྱིས།
ཟ་ཁེམ་ཉི་ཟླ་ཁ་སྤྲོད་ལ། །
བྱུ་རུ་དམར་པོའི་ཕྲ་རྒྱན་ཡོད།
དེ་རིང་བག་མའི་བཞེས་སྤྱད་གྱིས།
ཤ་སྡེར་གསེར་གཞོང་སེར་པོ་ཡིན།
བཙོས་ཤ་གཡང་དཀར་སོག་གཡས་ཡིན།
ཤ་གྲི་དངུལ་དཀར་ཕྲ་མ་ཡིན།
དེ་རིང་བག་མ་ཁྱོད་ཀྱིས་བཞེས།
འོ་ཡ་ཡ…...
སོག་མགོ་དུང་ཟོ་དཀར་ཆུང་ནི།
འབྲི་འོ་བཅུད་ཀྱིས་བཀང་བ་འདྲ།
སོག་སྐེད་རྫ་དཀར་སྐྱ་མོ་ནི།།
ར་ལུག་འཕྲང་ནས་བཤར་བ་འདྲ།
284



སྙན་རྩོམ་གཙང་བོའི་རླབས་སྒྲ།
སོག་ཟེ་གཟར་མོ་རི་གདོང་ནི།།
གླང་ཆེན་གྱེན་དུ་ཉལ་བ་འདྲ།
སོག་གཞུང་ན་ལྕེ་དམར་མོ་ནི།
གུར་ཀུམ་ཁུ་བས་བྱུགས་པ་འདྲ།
ཕྱི་ཚིལ་གངས་དཀར་ལྷུན་པོ་ནི།
ཟླ་འོད་གདོང་ལ་ཕོག་པ་འདྲ།།
སོག་པའི་ཨ་ཕྲུམ་སྐྱ་མོ་ནི།
གུར་མཐའ་ཕུར་བས་བརྒྱངས་པ་འདྲ།
དེ་རིང་བག་མ་ཁྱོད་ཀྱིས་བཞེས།
གཞིས་ཕུན་སུམ་ཚོགས་པའི་རྟེན་འབྲེལ་ཡོད།
ཀི་ཧོ་བསྭོ་གསུམ་གྱིས་ལྷ་རྒྱལ་ལོ། །
རིགས་བཟང་བུ་དང་ཆུང་མ་གཉིས།
ས་ཡི་ཀུ་མུད་འདབ་སྟོང་ལ།
མཁའ་ཡི་ཟླ་ཟེར་རེག་པ་བཞིན།
ཡིད་ལ་དགའ་བདེས་ཁྱབ་པར་ཤོག
རྨ་བྱས་འབྲུག་སྒྲ་ཐོས་པ་བཞིན།
བུ་དང་བུ་མོའི་རྒྱུད་འཕེལ་ཞིང་།
བཀྲ་ཤིས་གཡང་གིས་འཁྱུད་པར་ཤོག
285



གཙང་གསུམ་རླབས་ཀྱི་ཟེགས་མ།
ངེས་དོན་གྱི་ཉི་མ།
—བདག་གི་དགེ་བའི་བཤེས་གཉེན་རྗེས་སུ་དྲན་པའི་གཏམ།
་ ་
་
་. ་..
་
་
བདེ་སྟོང་གི་འོད་སྣང་མེ་ཡི་གོང་བུ་ལྟར་གསང་གསུམ་གྱི་
དབྱིངས་ན་འབར། །
ཤེས་ཉོན་གྱི་ན་བུན་མཐུག་པོ་ཞིག་གཞི་ནས་བང་རིམ་
བརྟོལ་ཏེ།
གཉུག་སེམས་ལ་ལྷན་སྐྱེས་ཀྱི་ཨ་མ་བཙལ།
ཟུང་འཇུག་གི་སྒྱུ་ལུས་ཤིག་འཇའ་ཚོན་ཇི་བཞིན་དགའ་ལྡན་གྱི་
དབེན་གནས་སུ་རིངས་ཀྱིས་འཕོས།
མི་རྣམས་ཀྱིས་སྲིད་པའི་མིག་གཅིག་གམ།
འཇིག་རྟེན་གཞན་ཞིག་ནས་ངེས་དོན་གྱི་ཉི་མ་ཞེས།
ལུགས་མཐུན་གྱིས་བགྲོ་གླེང་བྱེད་ཀྱིན་གདའ།
286



སྙན་རྩོམ་གཙང་བོའི་རླབས་སྒྲ།
ཁྱོད་གཤེགས་ཤུལ་དུ།
རྗེས་དྲན་གྱི་གཏམ་ཞིག་ལས།
•
---
ཁྱོད་གཤེགས་ཤུལ་དུ།
ཁུ་ནུ་རི་བོའི་ཅོད་པན་གྱེན་དུ་བཏེགས་ཤིང་འཁྱག་རོམ་གྱི་
དྲ་བ་བག་ལ་འཁུམ་ནའང་།
འབྱུང་བཞི་ཡི་ཆོས་ཉིད་དང་འགལ་བའི་གངས་དཀར་གྱི་
འདབ་མ་ས་ལ་ཟགས།
ཁྱོད་གཤེགས་ཤུལ་དུ། །
རྨ་འབྲི་ཟླ་གསུམ་གྱི་རླབས་སྒྲ་ཉེ་བར་ཞི་ཞིང་མཚོ་དང་མཚེའུ་
མིག་ཀོང་ལྟར་གྱུར་ནའང་།
མི་ལོ་བཅུ་ཕྲག་ཟུང་ལ་འཕྲད་མ་མྱོང་བའི་བརླན་གཤེར་གྱི་
ལས་དབང་དོག་མོ་བསྩལ།
ཁྱོད་གཤེགས་ཤུལ་དུ།
སྤང་ལྗང་གི་ལོ་འདབ་པགས་ནད་ཀྱིས་ཟིན་པའི་སྲང་ཁྱིའི་
287



གཙང་གསུམ་རླབས་ཀྱི་ཟེགས་མ།
རྒྱབ་ཀོ་ཇི་བཞིན་ཡ་ང་ཞིང་དཀར་ནག་ཕྱུགས་ཁྱུ་ཡི་
ལྟོ་བར་རྔ་སྒྲ་བཞིན་འུར་ནའང་།
སྔར་མེད་རི་ཀླུང་གི་མཛེས་ཆོས་ཤིག་ལས་སྐྱེ་དགུའི་མིག་དབང་ཉིད་
ཡང་བསྐྱར་ལྗོངས་འདིར་བསླུས།
ཁྱོད་གཤེགས་ཤུལ་དུ། །
བགྲང་བྱ་ལྔ་ཟུང་མཚམས་ཀྱི་གངས་གནོད་འབྱུང་བའི་གནམ་གཤིས་
ཀྱི་སྔོན་བརྡ་ཚན་རིག་གི་ཕོ་ཉས་བཏང་ནའང་།
དགུན་དུས་འདི་ཅི་ཞིག་གི་དབང་གིས་གྲང་ངར་འཇགས་ཤིང་
ཁ་བའི་ལྷགས་རླུང་དེ་བས་ཀྱང་དབེན།
-
སྨོན་ཚིག
—དགོན་གསར་རྗེ་ཚེ་འཛིན་མའི་གསེར་སྐུ་ཆེན་མོ་བཞེངས་
གྲུབ་བྱུང་བའི་རྟེན་འབྲེལ་དུ།
སྣ་ཚོགས་རིན་ཆེན་ལས་གྲུབ་རྟེན་གྱི་མཆོག་
འཛམ་གླིང་འཛིན་མའི་སྤོ་རུ་མངོན་འཕགས་པའི། །
འཇམ་མགོན་ཚེ་ཡི་དངོས་གྲུབ་སྩོལ་བའི་ལྷས། །
ཚེ་རབས་ཀུན་ཏུ་ཤིས་པས་སྐྱོང་གྱུར་ཅིག །
288



སྙན་རྩོམགཙང་བོའི་རླབས་སྒྲ།
རྐྱེན་ངན་ལམ་ཁྱེར།
—རྗེས་དྲན་གྱི་གཏམ་ཞིག་ལས།
ལྔ་བརྒྱའི་རྩུབ་སྤྱོད་མེ་རི་ལུད་པའི་རླབས། །
གཟུགས་སྐུ་འོད་ལྔའི་མདངས་ལ་འཁྱུད་པའི་ཚེ། །
གཏུམ་མོའི་བདེ་དྲོད་རོལ་བའི་ཉམས་བརྒྱ་ཡིས། །
རྐྱེན་ངན་ལམ་ཁྱེར་རྟོགས་པའི་གྲོགས་སུ་ཤར། །
བཟང་པོ་བཞུགས་སྟངས་ཁྱོན་གྱིས་ཟིན་པའི་ཁང་། །
ཁང་མཁར་ཡིད་སྲུབས་གྲོང་གི་ཁོར་ཡུག་དག །
དག་པའི་ཞིང་གི་བཀོད་པར་མངོན་གཟིགས་ཤིང་། །
ཤིང་འབྲས་ཇི་བཞིན་དཔྱད་འཇོག་རྟོགས་པ་སྨིན། །
བརྩེ་ཆེན་ཁྱུང་གི་སྦར་ཞགས་རྣོན་པོ་ཡིས། །
འགྲོ་བའི་ནད་ཆེན་ཁོང་དུ་མིད་གྱུར་ཀྱང་། །
ཟུག་རྔུའི་ཐ་སྙད་སྟོང་བའི་གདམས་ངག་འབུམ། །
འོད་གསལ་མ་བུ་འདྲེས་མའི་ཀློང་ན་འཚེར། །
-
-
289



གཙང་གསུམ་རླབས་ཀྱི་ཟེགས་མ།
སྙན་རྩོམ་ཐོར་བུ་འགའ།
ལས་གྲོགས་བཟང་བོ་དཔལ་མགོན་ཚེ་རིང་ལ།
སྔོན་གྱི་ལེགས་བྱས་སྐྱ་རེངས་གསར་པ་ཡི། །
ཕན་བདེའི་ཉི་གཞོན་མཁའ་ལ་བསུས་དང་ལྷན། །
སངས་རྒྱས་བཟང་པོའི་ཐུགས་བསྐྱེད་ཟེར་སྟོང་གིས། །
སྐྱེ་བའི་ཕྲེང་བར་བདེ་སྐྱིད་སྣང་བ་བྱིན། །
མདོ་ཁམས་ཟིལ་དཀར་དགོན་གྱི《སྒ་ཇོ་བོའི་གཟི་འོད》
དུས་དེབ་གསར་སྤེལ་ལ་ཕུལ་བ།
བོད་མི་རུས་ཚན་ལེགས་པར་གྱེས་པའི་མདོ་སྟོད་
སྒ་ཡི་སྐྱེད་ཚལ་དུ། །
གསང་བདག་སྒྱུ་འཕྲུལ་ཇོ་བོ་ཞལ་དཀར་མཚན་
དཔེའི་མེ་ཏོག་ལེགས་བཞད་ཅིང་། །
ལྔ་ཟུང་རིག་པའི་གཟི་འོད་བརྒྱ་ཕྲག་ཤེས་བྱའི་
290



སྙན་རྩོམགཙང་བོའི་རླབས་སྒྲ།
གེ་སར་ཡངས་པའི་གཞིར། །
ཇི་སྲིད་འཇིག་རྟེན་མ་སྟོང་དེ་སྲིད་ཤེས་རབ་
སྣང་བས་བརྟས་གྱུར་ཅིག །
—ཨ་རིའི་རྒྱལ་ས་ཧྭ་ཧྲིན་ཏུང་གི་སྐྱེ་དངོས་རིག་པའི་འབུམ་རམས་པཧྥེ་ཧྲི་ལ་ཕུལ་བ།
མ་རྩའི་ཐབས་ཇུས་སྲིད་པའི་བདེ་ཆེན་གྱིས། །
སྐྱེ་རྒུ་འབྱོར་བ་རྣམ་སྲས་མཛོད་བཞིན་སྤུངས། །
ཀུན་གྱི་ཁེ་དབང་འཇའ་ཚོན་དཀྱིལ་འཁོར་ཡང་། །
ལུགས་མཐུན་ཁྲིམས་ཀྱི་མཁའ་ལ་མཛེས་རིས་བཀྲ། །
སྐྲ་སེར་གཞོན་ནུ་ལེ་ལོ་ཆེ་ན་འང་། །
འདོད་པའི་དོན་རྣམས་ཚུལ་མཐུན་ལས་ཀྱིས་གཉེར། །
སྐྲ་ནག་སྐྱེས་མ་སྤྱང་གྲུང་ལྡན་ན་འང་། །
ཆགས་པའི་བྱ་བ་ཚུལ་མིན་སྦྱོར་བས་བརྩོན། །
དེ་ལྟར་མཆོག་དམན་འཛིན་མའི་སྐྱེད་ཚལ་ལ། །
འཇུག་འདོད་སྐྱེ་བོ་ནགས་ཀྱི་ཤཱ་ན་དག །
ལེགས་ཉེས་དྲི་འཛིན་སྲང་ལ་གཞལ་གྱུར་པའི། །
རྔོན་པའི་རི་དྭགས་ཐབས་ཀྱི་སྤར་མོས་ལོངས། །
291



གཙང་གསུམ་རླབས་ཀྱི་ཟེགས་མ།
ཤུལ་མའི་བཟོད་པ་འཕྲིན་ལས་ཀྱི་ཆུ་དམར་མགྲོན་ཁང་ལ།
ལེགས་བྱས་ཆུ་གཏེར་རྒྱས་པའི་གདེངས་ཀ་ལས། ། ་
དཀར་དམར་ནོར་བུ་ཟེགས་མ་འབུམ་འཛགས་པའི། །
སུམ་རྩེན་མགྲོན་དུ་བསུ་བའི་གཡང་ཁང་དུ། །
གནས་གསུམ་ཕུན་ཚོགས་རྫོགས་ལྡན་དཔལ་ཡོན་བཞད། །
- ·བ༌
《རྨ་འབྲི་ཟླ་གསུམ་གྱི་སྣོད་བཅུད་སྲུང་འཛིན་བྱེད་པ》ཞེས་པའི་
ཟེར་སྡེར་གྱི་རྩོམ་སྒྲིག་པ་ཞིག་ལ།
-
སྲིད་ཀྱི་བྱ་གཞག་ངོ་མཚར་སྒྱུ་མའི་གཟུགས། །
ཅི་ཡང་འཆར་བའི་བརྙན་མཛོད་ཨ་དར་ཤའི། །
བཟོ་རྩལ་བྱེ་བའི་སོར་མོའི་འཕྲུལ་མངའ་བ། །
རི་དྭགས་མིག་ཅན་ཁྱོད་ལས་གཞན་དུ་གང་། །
ན་གཞོན་མགོ་ཁྲིད་པ་ཞིག་ལ་རྩེད་མཚར་གྱི་ཚུལ་དུ་བྲིས་པ།
སྲེད་ཞེན་རླབས་ཕྲེང་འཕྱུར་བའི་ཀླུང་ཡངས་སུ། །
རུལ་སུངས་མཆིང་བུ་བརྡལ་བའི་མུན་ཁྲོད་ནས། །
དམངས་དོན་ནོར་བུ་འཚོལ་བའི་ཆོ་ག་དག །
292



སྙན་རྩོམ་གཙང་བོའི་རླབས་སྒྲ།
དེང་གི་དུས་འདིར་རིན་ཆེན་གསེར་ལས་བྲིན། །
རྒྱལ་ཁབ་རིམ་པའི་ཞབས་བྲོ་མཁས་ཅན་ཚེ་རིང་གཡུ་སྒྲོན་ལ་བྲིས་པ།
མཐོན་མཐིང་གངས་ཀྱི་རྒྱལ་མོའི་བདུད་རྩི་ལས་གྲུབ་པའི་
ཁ་བའི་འདབ་མ་བྱེ་བས་ཁྱོད་ཀྱི་བཞིན་རས་ལ་
ལྷན་སྐྱེས་ཀྱི་འཛུམ་དཀར་བྱིན།
འབྲི་ཀླུང་གང་གཱ་རིང་མོའི་ངན་སེལ་གྱི་ཆོ་ག་འབུམ་གྱིས་ཁྱོད་ཀྱི་
གཏན་འདུན་ལ་འབྱམས་པའི་དཀའ་སྡུག་གི་རྔུལ་ཆུའི་
ཐིགས་ཕྲེང་དག་ལོ་རྒྱུས་ཀྱི་མེ་ལོང་དུ་ཚོན་རིས་བཏབ།
སཱ་ལའི་ནེའུ་གསིང་གཞི་ལས་ད་གཟོད་འོད་ལྔའི་སྣང་བ་བཀྲ་བའི་
གངས་ལྷ་མེ་ཏོག་འབུས་ཤིང་ཁྱོད་ཀྱི་མི་ཚེ་ལ་ཉམས་
པ་མེད་པའི་མཚར་སྡུག་གི་གཉེར་རིས་བཀོད།
ཀྱེ། རྒྱལ་རོང་བུ་མོ། ཁྱོད་ནི་སྒྱུ་རྩལ་གྱི་ལང་ཚོའམ། .
མཛེས་རིས་ཀྱི་སྙིང་བོ། སྙན་ངག་གི་བརྗོད་བྱ་ཟོལ་མེད་
ཅིག་ཡིན་པར་འདོད།
293



གཙང་གསུམ་རླབས་ཀྱི་ཟེགས་མ།
གོ་ཐོས་ཤིག
འཇིག་རྟེན་དང་།
འཇིག་རྟེན་ལས་འདས་པའི་རྒྱང་རིང་གི་ཡུལ་ཞིག་ན།།
ཡེ་ནས་རྟོགས་པའི་ཤེས་པ་དང་།
སྐྱེ་འགགས་བྲལ་བའི་རྟེན་བཟང་།
དགའ་བཞི་འདྲེས་མའི་ལོངས་སྤྱོད་ཅིག་ཡོད་པ་ཐོས།
གཞན་ཡང་། །
འཇིག་རྟེན་གཞན་ཞིག་ཏུ།
གཉིས་སྣང་གི་ལྟ་བ།
རྫུས་སྐྱེས་ཀྱི་ཕུང་བོ།
འཁྲུལ་ཤེས་ཀྱི་བཟའ་བཏུང་ཞིག་ཀྱང་ཡོད་པར་ཐོས།
གཏམ་བརྗོད་ལ།
སྟུག་པོ་བཀོད། ཤམ་བྷ་ལ། ཨོ་རྒྱན་ཡུལ།
294



སྙན་རྩོམ་གཙང་བོའི་རླབས་སྒྲ།
མཐོ་རིས་ཀྱི་ཡུལ་དེ་དག་ལ་བསླབ་གསུམ་གྱི་འཁར་བ་
བསྣམས་པའི་གནས་བརྟན་རྒན་པོ་སྟེ།
ཟས་གཙང་གི་སྲས་པོ་དེ་མི་ཡུལ་ནས་གཤེགས་མྱོང་ཚུལ་དང་།
ངག་རྒྱུན་དུ།
མེ་ཡི་ཤིང་རྟ། རལ་གྲིའི་ལོ་མ། དམྱལ་བ་མནར་མེད།
གཤིན་རྗེ་ཡི་གྲོང་ཁྱེར་དེ་རིགས་སུ་དུག་གསུམ་གྱི་ཡ་ལད་
བགོས་པའི་མི་ཡུལ་གྱི་རྗེ་བོ་སྟེ།
གུར་དཀར་རྒྱལ་པོ་ཧོར་ཕྱོགས་ནས་ཆས་མྱོང་ཚུལ་ཡང་།
ལྷ་སྒྲུང་གི་ལོ་རྒྱུས་ལས་གོ་ཐོས་བྱུང་།
འོན་ཀྱང་དེང་དུས།
སྣང་སྟོང་གཉིས་མེད་ཀྱི་ས་ཆེན་ཏེ།
ཕར་ཕྱིན་དྲུག་གི་ལམ་འཕྲང་རིང་མོ་ན། །
བསྐལ་པ་གྲངས་མེད་གསུམ་གྱི་དཀའ་བ་སྤྱད་དགོས་པར་ཐོས་ཏེ།
སྒྱིད་ལུག དཔའ་ཞུམ།
མི་རྣམས་ཀྱི་རྐང་བར་རྫ་རྡོ་མཁྲེགས་པོ་ཞིག་གིས་མནན་པ་ལྟར།
གོམ་ཁ་ཇེ་ལྗིད་དང་། ཇེ་ལྗིད་ལ་སོང་།
འོན་ཀྱང་དེང་དུས།
295



གཙང་གསུམ་རླབས་ཀྱིཟེགས་མ།
གཟུང་འཛིན་གཉིས་སྣང་གི་སྲིད་པ་སྟེ།
བདག་གཅེས་ཀྱི་གཡང་ས་གཟར་བོ་ན།
མུ་འབྲེལ་བརྙན་འཕྲིན་ལྟར་འཁོར་བར་ཐོས་ཏེ།
སྟོབས་བསྐྱེད། སྤོབས་པ་རྒྱས།
མི་ཚང་མའི་ལུས་སེམས་ལ་འདོད་རླུང་དྲག་པོ་ཞིག་གིས་
ཁྱབ་པ་ཇི་བཞིན།
རྡོག་ཁ་ཇེ་ཡང་དང་། ཇེ་ཡང་དུ་ཕྱིན།
ཡིན་ནའང་།
གཏམ་བརྗོད། ངག་རྒྱུན། ལྷ་སྒྲུང་།
ཚང་མ་ཤོད་སྲོལ་རེད། དོན་དམ་དུ་མི་སུ་ལའང་ཆ་རྒྱུས་མེད།
དེའི་ཕྱིར།
ཤེས་རབ་ཀྱི་སྒྲོན་མེས། །
འཁོར་འདས་ཀྱི་ཀློང་ནས།
ལས་འབྲས་ཏེ།
ཡོད་ཚད་ཀྱི་བྱེད་པོ་དེ་བཙལ་ན།
དེས་འགྲེལ་བཤད་ཚད་མ་ཞིག་བྱེད་ཐུབ་པར་ངེས། །
296



སྙན་རྩོམ་གཙང་བོའི་རླབས་སྒྲ།
ཟློས་གར་སྙན་ཚིག་
—ཡུལ་ཤུལ་སྡེ་བར་གྱེར་བའི་གླུ་དབྱངས།
，
]
ཀ གནའ་བོའི་སྒེག་ཉམས།
ཀྱེ་ཀྱེ། གྲོགས་པོ་ལགས། ཤེལ་དཀར་གྱི་ལྷུན་པོ་དགུང་དུ་་་་་་
བརྩེགས་པའི་བསིལ་རི་ཡི་ཕྲེང་བས་སྒ་ཡུལ་ལ་དུང་དཀར་གྱི་ར་་་་་་
བསྐྲུན། གནམ་ལྕགས་ཀྱི་ཡ་ལད་ལུས་ལ་བགོས་པའི་རྫ་རི་ཡི་དཔུང་
ཚོགས་ཀྱིས་སྒ་ཡུལ་ལ་གཟི་བརྗིད་ཀྱི་རུ་དར་འཕྱར། གཡུ་ཞུན་གྱི་
མཎྜལ་ཕྱོགས་བཞིར་བཀྲམ་པའི་སྤང་རི་ཡི་མཆོད་པས་སྒ་ཡུལ་ལ་་་་་་་
མཚར་སྡུག་གི་ཡུལ་ལྗོངས་བྱིན། པ་ཏྲ་ཡི་རི་མོ་གདན་ལ་བཀོད་པའི་་་་
རྨ་འབྲི་ཟླ་གསུམ་གྱི་ཡོན་ཆབ་གཙང་མས་སྒ་ཡུལ་ལ་འཛད་མེད་ཀྱི་་་་་
ལོངས་སྤྱོད་སྤེལ། །
གཟིགས་དང་། ཡུལ་ལྗོངས་འདིར་གནས་གསུམ་གྱི་དབྱངས་་་་་་
སྙན་མ་ལུས་གཅིག་ཏུ་གྱེར་ཞིང་། དགའ་སྤྲོ་ཡི་འཛུམ་མདངས་མ་ལུས་
，
297



གཙང་གསུམ་རླབས་ཀྱི་ཟེགས་མ།
མཉམ་དུ་དགོད། དེར་བརྟེན། རིག་གནས་ཀྱི་ཕ་ས་ཞེས་གྲགས་སྙན་་་
གྱི་གཡུ་འབྲུག་དགུང་དུ་ལྡིར་ཞིང་། གླུ་གར་གྱི་རྒྱ་མཚོ་ཞེས་གར་སྟབས་
ཀྱི་ཟེགས་མ་མཁའ་ལ་འཐོར། ལྟོས་དང་། ཐང་བོད་ཀྱི་མཛའ་བརྩེ་
མཚོན་པའི་གནའ་བོའི་དགོན་རྙིང་དང་། བོད་རིགས་ཀྱི་གཤིས་་་་་་་
དཀར་མཚོན་པའི་ལུགས་བཞི་ཡི་གྲུབ་མཐའ་མཆིས།
ད་དུང་། རིན་ཆེན་སྣ་ཚོགས་གཅལ་དུ་བརྡལ་བ་ལྟར་རི་ལུང་་་་་་
ཁེངས་པའི་རྐང་བཞི་ཕྱུགས་ཀྱི་ཁྱུ་ཚོགས་དང་། མཐིང་སྨུག་གི་སྦྲ་གུར།
རྩྭ་ཐང་བུ་མོའི་སྙན་འཇེབས་ཀྱི་སྒྲ་དབྱངས་ཡོད། །
ལྟོས་དང་། མི་རིགས་ཀྱི་གོམས་སྲོལ་འོ་ཆུ་ལྟར་འདྲེས་པའི་་་་་་
རྟའི་ཚོང་ལམ་དང་། གདོད་ནས་དག་པའི་སྐྱེ་ཁམས་ཀྱི་ཁོར་ཡུག་་་་་་་
གཙང་མ། ད་དུང་། གྲངས་མེད་གསེར་མདོག་གི་ཉག་མ་གྱེན་དུ་གཡོ་
བ་ལྟ་བུའི་སྔོན་མོ་ནས་ཀྱི་རྦ་རླབས་དང་། གོར་མ་རྡོ་ཡི་ཁང་མཁར།
ཁམས་པའི་ཕོ་རྒོད་དག་གི་བྲོ་གཞས་ཀྱི་རྡོག་སྒྲ། རེད་ལགས། ཡོད་
ཚད་ཀྱི་ཡོད་ཚད་གངས་རི་ཡི་ལོ་རྒྱུས་སུ་ཚོན་རིས་བཏབ་ཡོད་ལ། མེས་
རྒྱལ་གྱི་དཔལ་ཡོན་ཟུང་གི་བང་མཛོད་དུ་ནམ་ཡང་ཉམས་མེད་ཀྱི་གཟི་
འོད་འཕྲོ་བཞིན་ཡོད། །
ཁ ཆག་སྒོའི་ལས་དབང་།
གྲོགས་པོ་ལགས། འོན་ཀྱང༌། གློ་བུར་ཉི་མ་ནག་པོ་ཞིག ཟླ་བ་་་
298



སྙན་རྩོམ་གཙང་བོའི་རླབས་སྒྲ།
-
མོག་པོ་ཞིག སྐར་མ་ཐལ་མདོག་ཅིག་གིས་སྐྱེ་རྒུ་ཡི་མཁའ་ལ་་་་་་
བསྒྲིབས་ཤིང་། རི་ཀླུང་ཚལ་བར་གཤགས། ཁང་མཁར་རྨང་ནས་་་
བསྒྱེལ། རྒྱུ་ནོར་ཐལ་བར་བརླགས། ཚེ་སྲོག་ལ་ཆག་སྒོ་བསླངས།
མཛེས་སྡུག་གི་ཡུལ་ལྗོངས། བདེ་སྐྱིད་ཀྱི་ཡོ་ལང་། དགའ་མགུ་ཡི་གླུ་་་་
སྒྲ། ཡོད་ཚད་རེ་ཞིག་ཆབ་ནང་གི་ཟླ་གཟུགས་དང་། ཆུ་ཡི་ལྦུ་བ། འཇའ་
ཚོན་གྱི་རི་མོ་ཇི་བཞིན་སྐད་ཅིག་ལ་ཡལ། ས་ཆེན་འདིར་འབྱོར་བས་
དབུལ་བའི་མྱ་ངམ་གྱི་ཐང་ལྟར་ཡིད་སྐྱོ་བ་དང་། གཤིན་རྗེའི་འཇིག་་
རྟེན་ལྟར་ཡ་ང་བར་གྱུར། ངུ་འབོད། སྨྲེ་སྔགས། སྡུག་བསྔལ་གྱི་འོ་
དོད་གང་སར་སྒྲོག་ཅིང་། ཡི་ཆད་ཀྱི་སེམས་པས་ཀུན་ནས་མནར། །
ཀྱེ་མ། ཀྱེ་ཧུད། ཕ་ཡུལ་གྱི་སྤུན་ཟླ། གངས་རི་ཡི་ཀ་བ་ཐང་ལ་་་་་་
འགྱེལ། ནེའུ་གསིང་གི་ལོ་འདབ་ས་ལ་བསྒྱུར། གཙང་བོ་ཡི་རྦ་རླབས་་
གྲམ་ལ་འབྱམས།
ས་ཆེན་གྱི་འཕག་འཚག་ཅིག་གིས། སྐྲ་ལོ་དུང་ལྟར་དཀར་བའི་
རྒན་རབས་དང་། ལང་ཚོའི་མེ་ཏོག་བཞད་པའི་གཞོན་ནུ་ཕོ་མོ། བསླབ་
བྱའི་ངག་ལ་ཉན་པའི་བྱིས་པ། རིམ་གཉིས་རྣལ་འབྱོར་ལ་བརྩོན་པའི་
རབ་བྱུང་གི་སྡེ། སྟོང་ཕྲག་དུ་མ་ཞིག་འཇིག་རྟེན་ཕྱི་མའི་ལྔ་ལམ་དུ་་་
སྙིང་རྗེ་མེད་པར་བརྫངས་སོང་།
ད་དུང་། གནོད་སེལ་རྒུད་སྐྱོབ་ཀྱི་འཐབ་འཛིང་ཁྲོད་དུ་ཞུམ་མེད་
299



གཙང་གསུམ་རླབས་ཀྱི་ཟེགས་མ།
ཀྱི་སྙིང་སྟོབས་བསྐྱེད་པའི་མི་རིགས་ཀྱི་དཔའ་བོ་འབོར་ཆེན་ཞིག་གི་ཚེ་
སྲོག་ཀྱང་འཛེམ་མེད་དུ་ཕྲོགས་པར་གྱུར།
ཀྱེ་ཀྱེ། འདས་གྲོངས་ཀྱི་སྤུན་ཟླ་རྣམ་པ་ལགས།
ཁྱོད་ཚོ་ཡི་གངས་དཀར་ལས་དྭངས་པའི་ལྷག་བསམ་བཟང་པོ་་་་
དང་། ཁྱོད་ཚོ་ཡི་སེང་དཀར་ལས་ལྷག་པའི་ཞུམ་མེད་ཀྱི་སྙིང་སྟོབས་་་་
དྲག་པོ། ཁྱོད་ཚོ་ཡི་དར་དཀར་ལས་འཇམ་པའི་གཤིས་རྒྱུད་གཙང་མ།
ཁྱོད་ཚོ་ཡི་པད་དཀར་ལས་གཙང་བའི་སྤྱོད་པ་ཡག་པོ། ནམ་ཡང་ཡུལ་
ཤུལ་བོད་མི་ཡི་སེམས་ཀྱི་མེ་ལོང་དུ་རྗེས་དྲན་གྱི་ཚོན་རིས་བཏབ་ཡོད་་་་
ལ། མེས་རྒྱལ་གྱི་ལོ་རྒྱུས་རྡོ་རིང་དུ་ཡང་བསུབས་མེད་ཀྱི་དཔའ་བོའི་་་
གཟུགས་བརྙན་བཀོད་ཡོད། །
ག སྙིང་རྗེའི་རོགས་སྐྱོར།
གྲོགས་པོ་ལགས། དགུན་དུས་ཀྱི་ལྷགས་རླུང་ངང་གིས་འཇགས་་་་
ཤིང་། དཔྱིད་གསར་གྱི་དྲོད་ཁོལ་གང་སར་སྦྱིན། མཁས་མཛངས་ཀྱི་་་
ཏང་དང་། བྱམས་ལྡན་གྱི་སྲིད་གཞུང་། དཔའ་སྟོབས་ཀྱི་དམག་
དཔུང་། ད་དུང་། མདོ་དབུས་ཁམས་གསུམ་དང་། རྒྱལ་ཁབ་ཕྱི་ནང་
གི་མི་རིགས་དུང་ཕྱུར་མང་བོས་སེམས་གསོའི་སྙིང་གཏམ་དང་། རྒུད་་
སེལ་གྱི་དངོས་རྫས། རྐྱེན་འགོག་གི་རོགས་སྐྱོར། སྦྲ་གུར། བཟའ་
བཏུང་། གོས་འབོལ། མ་དངུལ། མདོ་དབུས་མཐོ་སྒང་གི་འགྲིམ་
300



སྙནརྩོམ་གཙང་བོའི་རླབས་སྒྲ།
འགྲུལ་གཞུང་ལམ་ན། མཁའ་གྲུ་ཡི་འགྲོ་འོང་རྒྱུན་མི་ཆད་ལ། མེ་
འཁོར་གྱི་སྐྱོད་གཏོང་མཚམས་མི་འཇོག རླངས་འཁོར་གྱི་སྐྱེལ་འདྲེན་
དེ་བས་ཀྱང་རྫོགས་མཐའ་དབེན།
ང་། མ་འོངས་པའི་རེ་སྨོན།
དེའི་ཕྱིར་ཡུལ་ཤུལ་པ་ལགས། ན་ཟུག་གི་ཨམ་གཙིགས་མཉམ་དུ་
བསྡམས། ལྟོགས་སྐོམ་གྱི་སྐ་རགས་མཉམ་དུ་བཅིངས། མདུན་སྐྱོད་
ཀྱི་དཔུང་རྡང་མཉམ་དུ་སྦྲེལ། སྡུག་བསྔལ་གྱི་མགོ་བོ་མཉམ་དུ་དགྱེ།
དཀའ་སྤྱད་ཀྱི་གོམ་པ་མཉམ་དུ་སྤོ། ང་ཚོས་ཅིས་ཀྱང་ས་ཡོམ་གྱི་འཇིག་
ལས་སྒྲོལ། སྐྱོ་གདུང་གི་རྒྱ་ལས་གྲོལ། དཀའ་ངལ་གྱི་འཆིང་ལས་
ཐར། ཚད་མེད་ཀྱི་བཀའ་དྲིན་བསམ་བཞིན། ཞུམ་མེད་ཀྱི་སྙིང་སྟོབས་
བསྐྱེད་དེ། དཔའ་མཛངས་དང་མཐུན་སྒྲིལ། ཡར་ཐོན་ཡོང་བར་
བྱས་ཏེ། ང་ཚོས་ཅིས་ཀྱང་ཁྱིམ་གཞི་བསྐྱར་འཛུགས་དང་། ཁོར་ཡུག་
གསར་སྐྲུན། གནའ་ཤུལ་སླར་གསོ་དང་། ཚད་མེད་ཀྱི་བཀའ་དྲིན་
བསམ་བཞིན། ཞུམ་མེད་ཀྱི་སྙིང་སྟོབས་བསྐྱེད་དེ། དཀའ་སྤྱད་དང་།
ལས་བརྩོན། མཆོང་སྐྱོད་བཅས་བྱས་ནས་ང་ཚོས་ཅིས་ཀྱང་། དཀའ་
སྒྲུབ་ལོ་གསུམ་བརྒྱུད་ནས་མཆོང་བརྒལ་ལོ་ཉི་ཤུ་ཡི་ཚད་ལ་བསླེབས་་་་་
པར་བྱས་ཏེ། མཛེས་སྡུག་ལྡན་པའི་སྐྱེ་ཁམས་ཀྱི་ཡུལ་ལྗོངས་ཤིག་དང་།
བདེ་ལེགས། དགེ་ལེགས། འཕྲལ་ཕུགས་ལེགས་པའི་སྤྱི་ཚོགས་ཀྱི་ཁོར་
301



གཙང་གསུམ་རླབས་ཀྱི་ཟེགས་མ།
ཡུག་གསར་བ་ཞིག་རིང་མིན་འཛམ་གླིང་སྐྱེ་འགྲོ་ཡོངས་ཀྱི་མིག་ལམ་དུ་
མངོན་ཐུབ་པར་བྱ་དགོས།
གྲོགས་པོ་ལགས། མ་འོངས་པར་མཛེས་སྡུག་གི་ཡུལ་ལྗོངས་་་་་་་
འདིར། རྩི་ཤིང་ནགས་ཚལ་གྱིས་སྡུག་གུར་བཀྲ་ཞིང་། དྭངས་གཙང་
ཆུ་བོ་ཡིས་མ་དྲོས་འཁྱིལ་བ། རི་དྭགས་སྣ་ཚོགས་ཀྱི་བང་རྩལ་རྩེན་
ཅིང་། རྐང་བཞི་ཕྱུགས་ཁྱུ་ཡིས་འབྱོར་བ་རྒྱས་པ་དང་། རོང་འབྲོག་
བདེ་སྐྱིད་ཀྱིས་རྫོགས་ལྡན་དར་བ། འཆམ་མཐུན་ཁོར་ཡུག་གིས་དཔལ་
ཡོན་བཞད་ལ། ད་དུང་མཁོ་རྒུ་ཉོ་ཚོང་གི་རྦ་རླབས་གཡོ་ཞིང་། ཡུལ་
སྐོར་འགྲོ་འོང་གི་ཕྲེང་བ་བསྟར། ཁོ་ར་ཁོར་ཡུག་ཏུ། ལྗོན་ཤིང་གི་གཡུ་
ལོ་བཀྲ་ཞིང་། ཁུ་བྱུག་དང་འཇོལ་མོ་ཡི་དབྱངས་སྙན་ཀུན་ནས་་་་
དགོད། །
མཛེས་པའི་གྲོང་ཁྱེར་དུ། ཆབ་དང་ཆུ་བོ་ཡི་མཚེའུ་འཁྱིལ་ཞིང་།
ཁྲུང་ཁྲུང་དང་ངང་ངུར་གྱི་མགྲིན་སྒྲ་གང་སར་སྙན།
དགོན་པའི་ཡུལ་ལྗོངས་སུ། སྲོལ་རྒྱུན་གྱི་བཟོ་རྩལ་དཔལ་གྱིས་་་་
སྒེག་ཅིང་། ངུར་སྨྲིག་སྡེ་བའི་གསུང་སྐད་ནམ་ཡང་ལྷང་ལྷང་དུ་སྒྲོག
རོང་འབྲོག་གི་ཕ་གཞིས་སུ། ཐོག་བརྩེགས་ཀྱི་བརྗིད་ཉམས་ཀུན་
ཏུ་མངོན་ཞིང་། དམངས་ཁྲོད་ཀྱི་བྲོ་བ་འབུམ་དང་ལྡན་པས་མི་རྣམས་
ཀྱི་ཡིད་དབང་རབ་ཏུ་འཕྲོག་པར་བྱེད་ངེས།
302



ནeI
，
སྙན་རྩོམ་གཙང་བོའི་རླབས་སྒྲ།
གྲོགས་པོ་ལགས། སྙིང་ཉེ་བའི་གྲོགས་པོ། །
མི་འགྱངས་པར་གནའ་མཁར་སྐྱེ་རྒུ་རུ། གློག་ཞུན་གྱི་ཕྲེང་བས་ཉི་
ཟླའི་གསལ་ཆ་སྒྲིབ་ཅིང་། ཁང་བརྩེགས་ཀྱི་བརྗིད་ཉམས་རེ་རེས་བརྒྱ་
བྱིན་གྱི་ཕོ་བྲང་ལ་ཡང་སྨོད་པར་བྱེད་པ་དང་། གནའ་མཁར་སྐྱེ་རྒུ་རུ།
ལོངས་སྤྱོད་ཀྱི་འབྱོར་བས་གཞན་དཔལ་འཕྲོག་ཅིང་། ཚོང་དང་ཁེ་་་་
ལས་བཟང་བོས་རྣམ་སྲས་ཀྱི་མཛོད་ལ་ཡང་ལན་བརྒྱར་འཕྱ་བར་བྱ་་་་
ངེས།
གནའ་མཁར་སྐྱེ་རྒུ་རུ། འཛུགས་སྐྲུན་གྱི་མ་ལག་ཡོངས་སུ་རྫོགས་་
ཤིང་། དེང་རབས་གྲོང་ཁྱེར་གྱི་དཔལ་ཡོན་གསར་བས་སྐབས་གསུམ་་་
གྱི་གནས་ལ་ཡང་ཅོ་འདྲི་བྱེད་ངེས།
འགའ་རེས་ཡུལ་འདི་ལ་སྐྱེ་ཁམས་ཀྱི་ཕ་ས་གཙང་མར་འབོད། འགའ་
རེས་ཡུལ་འདི་ལ་དངོས་ཟོག་གི་འབྱུང་ཁུངས་རྣལ་མར་ཟེར། འགའ་
རེས་ཡུལ་འདི་ལ་ཡུལ་སྐོར་གྱི་ལྷ་ཡུལ་ངོ་མ་ཟེར།
གང་ལྟར། ཡུལ་ཤུལ་ཏེ། གཙང་གསུམ་གྱི་གྲོང་ཁྱེར་ཆེན་པོ་འདི།
འཛམ་གླིང་གི་ཤར་ཕྱོགས་ན་གནས་པའི་བོད་རིགས་ཀྱི་གནའ་མཁར་་་
ཡིད་དུ་འོང་བ་ཞིག་དང་། མེས་རྒྱལ་གྱི་མཐོ་སྒང་ན་ཆགས་པའི་སྐྱེ་་་་་
ཁམས་དང་། ཚོང་ལས། ཡུལ་སྐོར་གྱི་རྣམ་པས་ཕྱུག་པའི་འོད་སྟོང་་་་་
འཕྲོ་བའི་མུ་ཏིག་རྡོག་པོ་ཞིག་ཅིས་ཀྱང་ཡིན་པར་ངེས། །
303



གཙང་གསུམ་རླབས་ཀྱི་ཟེགས་མ།
འགྲོ་ལྡན་རྒྱ་མཚོ་འཁྱིལ་བའི་ཡུལ་ཁམས་ན། །
འཛམ་གླིང་ཞི་བདེ་ཡོང་བའི་བཀྲ་ཤིས་ཤོག །
མི་རིགས་རྒྱ་མཚོ་འཁྱིལ་བའི་རྒྱལ་ཁམས་ན། །
མེས་རྒྱལ་མངའ་ཐང་དར་བའི་བཀྲ་ཤིས་ཤོག །
ལྔ་རིག་རྒྱ་མཚོ་འཁྱིལ་བའི་བོད་ཁམས་ན། །
ཆོས་ནོར་འདོད་ཐར་སྨིན་པའི་བཀྲ་ཤིས་ཤོག །
རོང་འབྲོག་རྒྱ་མཚོ་འཁྱིལ་བའི་ཡུལ་ཤུལ་ན། །
རྫོགས་ལྡན་དཔལ་ཡོན་བཞད་པའི་བཀྲ་ཤིས་ཤོག །
304



སྙན་རྩོམ་གཙང་བོའི་རླབས་སྒྲ།
--
་
ཟླ་ཆུ་བསིལ་མའི་རླབས་ཕྲེང་།
རླབས་ཕྲེང་།
རྨ་ཆུ་དྲག་ཏུ་འབབ་པའི་རླབས་ཕྲེང་སྟེ།
གཤིན་རྗེ་ཁྲོས་པ་དང་།
རལ་བ་ཁམ་སེར་གྱེན་དུ་འབར་འདྲའི་རླབས་ཕྲེང་།
འབྲི་ཆུ་དལ་གྱིས་འབབ་པའི་རླབས་ཕྲེང་སྟེ།
གདེངས་ཅན་ཁྲོས་པ་དང་།
གཡུ་འབྲུག་སྔོན་མོ་མཁའ་ནས་འཁྱུག་འདྲའི་རླབས་ཕྲེང་།
གཞན་ཡང་།
རིན་ཆེན་མཐོན་ཀ་ཞུན་མའི་ཉིང་ཁུ་ལྟར། །
ལྷུང་ལྷུང་དུ་འབབ་པའི་གཙང་བོའི་རླབས་ཕྲེང་།
ཨེ་མ། དེ་བས་ཀྱང་ངོ་མཚར་བ་ནི།
མཐོ་སྒང་ན་མཆོང་ལྡིང་གར་གྱིས་རྩེན་པའི་
ཟླ་ཆུ་ཡི་རླབས་ཕྲེང་རེད།
305



གཙང་གསུམ་རླབས་ཀྱི་ཟེགས་མ།
ལྟོས་དང་། །
ལང་ལོང་དུ་འཕྱུར་བའི་རྦ་རླབས་ཁྲོད་དུ།
དཔའ་མཛངས་ཀྱི་གླུ་སྒྲ།
གསར་གཏོད་ཀྱི་དགོད་སྒྲ།
མདུན་སྐྱོད་ཀྱི་གོམ་སྒྲ།
ཉོན་དང་། རླབས་སྒྲའི་སྙན་དབྱངས་ཁྲོད་ན།།
འདོ་ཆེན་རྟ་ཕོའི་མཚེར་སྒྲ། ཁྱུང་དཀར་མཛོ་ཡི་ངུར་སྒྲ།
གཡང་དཀར་ལུག་ཁྱུའི་འབའ་སྒྲ།
ངོ་མཚར་གྱི་མགྲིན་དབྱངས་གཅིག་ཏུ་སྒྲོག་ལ།
ཀྱེ་མ། འདི་ནི། །
མཁའ་དབྱིངས་ཆུ་འཛིན་སྒེག་མོའི་འདྲེན་བྱེད་
ཟུང་ལས་ཟགས་པའི་འབབ་ཆུ།
ས་འཛིན་མུ་ཁྱུད་རྫོགས་པའི་གངས་དཀར་ཅོད་པན་གྱི་ལན་བུ།
ཡན་ལག་བརྒྱད་དང་ལྡན་པའི་ནོར་འཛིན་དགའ་མའི་
ཞལ་བསིལ་གྱི་བདུད་རྩི་སྟེ།
ཡོད་ཚད་དང་ཡོད་ཚད་ཀྱི་ཉིང་ཁུ།
ཐམས་ཅད་དང་ཐམས་ཅད་ཀྱི་དྭངས་མ།
རེད་ལགས།
ཟླ་ཆུ་ཡི་རླབས་ཕྲེང་།
306



2
སྙན་རྩོམ་གཙང་བོའི་རླབས་སྒྲ།
ཀྱེ་ཀྱེ། ཟླ་ཆུ་ཡི་རླབས་ཕྲེང་ཡ།
རླབས་ཕྲེང་གི་ཟླ་ཆུ།
ཁྱོད་ནི།
ལོ་རྒྱུས་ཀྱི་རླབས་རྒྱུན་ཁྲོད་ནས། །
ཕྱི་གླིང་གི་སྒྱོགས་རྡོས་རེག་མྱོང་ཞིང་།
སྲིད་སྐྱོང་གི་ཀྱག་ཀྱོག་མཚམས་ནས།
ཟིང་འཁྲུགས་ཀྱི་མདའ་རྩེས་དེ་བས་ཀྱང་རྨས་མྱོང་།
དེར་མ་ཟད།
ཀླ་ཀློའི་བཙན་དབང་དང་།
རིག་གསར་གྱི་དུག་རླངས་ལའང་ཕྲད་ཅིང་།
ངན་རུལ་བའི་གཡོ་འོག་དང་།
ལག་རིང་གི་མཆིན་འོག
རྐང་རིང་གི་རྡོག་འོག
ཇི་ལྟར་ཚུད་ཀྱང་བསྙོན་མེད་ཀྱི་བདེན་དོན།
ཞུམ་མེད་ཀྱི་སྤོབས་པ།
སྔར་མེད་ཀྱི་ལ་རྒྱ།
རྟག་པ།
བརྟན་པ།
307



གཙང་གསུམ་རླབས་ཀྱི་ཟེགས་མ།
མི་འགྱུར་གྱི་གཡུང་དྲུང་།
མི་འཇིག་པའི་རྡོ་རྗེ།
དེང་སྐབས་ཀྱང་།
གོ་ལའི་ཡང་རྩེར་ཞི་བའི་མཛའ་གླུ་གྱེར་བཞིན།
མཐའ་བྲལ་གྱི་ལམ་ལུགས་ངོ་མ།
འཆམ་མཐུན་གྱི་ལམ་ནས་ཡང་ཡང་བསྙད།
དེ་བས།
ཁྱོད་ནི་མཐོ་རིས་ཀྱི་དགའ་ཚལ་ལ་ཅོ་འདྲི་ནུས་པའི།
བསིལ་ལྗོངས་ཀྱི་ལོ་ཡག་སྨིན་པའི་བླ་སྲོག
དེ་བས།
ཁྱོད་ནི་མཁའ་དབྱིངས་ཀྱི་སྐར་ཚོགས་ལ་
སྐྱེངས་པ་སྟེར་བའི།
རྐང་བཞི་ཕྱུགས་ཀྱི་འཕེལ་ཁའི་ཚེ་སྲོག་ལགས།
དེ་བས།
ཁྱོད་ནི་འཕགས་ཡུལ་གྱི་གནས་ལ་ངོ་ཚ་སྦྱིན་པའི།
གངས་ལྗོངས་ཐེག་གསུམ་ཞིང་གི་འཚོ་རྟེན།
ཟླ་ཆུ་ཨ། ཆུ་བོའི་རྒྱལ་པོ།
ཁྱོད་ཀྱི་འཛད་མེད་བཞུར་རྒྱུན་རིང་མོའི་ཁྲོད་དུ།
308



སྙན་རྩོམ་གཙང་བོའི་རླབས་སྒྲ།
སྤྲེའུ་དང་བྲག་སྲིན་གྱི་གཏམ་བརྗོད་མཆིས་ལ།
ཁྱོད་ཀྱི་ཟེགས་མ་དཀར་པོའི་རླབས་སྒྲ་རེ་རེའི་ཁྲོད།།
གངས་ཅན་ཕོ་མོའི་དགའ་སྐྱོ་ཡི་གླུ་སྒྲ་འདུས་ཡོད།
ཁྱོད་ཀྱི་དྭངས་བསིལ་བརླན་བཤེར་གྱི་ཐིགས་པ་རེ་རེ།
བོད་མིའི་སྙིང་རྗེ་ཡི་སྐྱབས་འགྲོ་ཚར་རེ་ཡིན།
ཀྱེ། ཟླ་ཆུ་ལགས།
ཡ་མཚན་གྱི་སྙིང་བོ་མ་ལུས་ཁྱོད་ལ་མངའ་ཞིང་།
ཞི་བདེ་ཡི་གསང་བ་མ་ལུས་ཁྱོད་ཀྱིས་རྟོགས།
དེ་བས་ཁྱོད་ནི། །
ལོ་རྒྱུས་ཀྱི་བདེན་ཚིག་གསལ་བའི་རྡོ་རིང་དང་།
རྒྱུ་འབྲས་ཀྱི་རྣམ་བཞག་སྟོན་པའི་བྱེད་པོ་རེད།
ཀྱེ་ཀྱེ།
ཟླ་ཆུ་ཡི་རླབས་ཕྲེང་མ་འཇགས་ན།
རླབས་ཕྲེང་གི་ཟླ་ཆུ་རྫོགས་མཐའ་དབེན།
འདི་ནི།
རྙིང་ཞེན་དང་བག་འཁུམ།
ཕྱོགས་ལྷུང་བྲལ་བའི་ཟླ་ཆུ་ཡི་རླབས་ཕྲེང་དང་།
བཅོས་སྒྱུར་དང་གསར་གཏོད།
ཚན་རིག་ལྡན་པའི་ཟླ་ཆུ་ཡི་རླབས་ཕྲེང་རེད།
309
་
-- -
-



གཙང་གསུམ་རླབས་ཀྱི་ཟེགས་མ།
གོ་ས།
གཉུག་མའི་དུས་སུ།
འོད་སྣང་ལ་སྦྲུམ་པའི་གཟུགས་བརྙན་ཞིག
བསམ་ཉེས་ཤིག་གིས།
གདོས་བཅས་ཀྱི་ཕུང་བོར་བསྒྱུར་བར་བཤད།
གནའ་གཏམ་ཞིག་ལ།
བདུད་རྩི་ལས་ཟགས་པའི་ལོ་ཏོག་གི་ས་བོན་ཞིག
ཟ་རྔམ་ཞིག་གིས།
འདོད་ཡོན་ལྔའི་རང་བཞིན་དུ་གྲུབ་པར་བྱས།
དེ་ནས་བཟུང་།
བྱེ་ཐང་དུ་བགྲོད་པའི་ལམ་ཕྲན་དེ།
བགྲེས་པོའི་གདོང་གི་གཉེར་མ་ཇི་བཞིན།
ཤར་ཕྱོགས་ཀྱི་ཕང་བར་འཐེན།
310



སྙན་རྩོམགཙང་བོའི་རླབས་སྒྲ།
སྔ་མོའི་དུས་སུ། མང་བཀུར་གྱི་ཞབས་རྗེས་རྣལ་མ།
ཁ་སང་། གཉའ་ཁྲི་ཡི་ཕྱག་ཟུང་རི་མོ།
ཚེ་རབས་ཀྱི་ཕྲེང་བ་ལ་བགྲང་བའི།
མི་རྣམས་ཀྱི་གོམ་སྒྲ་ཡོད་ཚད།
ཆོག་ཤེས་ཀྱིས་དབེན་པའི་སོར་མོའི་སྒྱུ་རྩལ་ལས་བྱུང་ཞིང་།
ཐོབ་ཤོར་གྱི་སྙན་ཚིག་རེ་རེ་ཡང་།
རྩིས་ཕྲེང་གི་དབྱངས་རྟ་ལ་ཉེ་བར་བསྡེབས།
སྐྱེ་འཆི། འདུ་འབྲལ། བསགས་འཛད། མཐོ་ལྷུང་།
འགྱུར་ཁུགས་སྙན་མོ་དེ་ལས།
མཐའ་བཞི་ཡི་གླུ་དབྱངས་ཤིག་ནམ་ཡང་གྱེར།
ཡིན་ནའང་། འཇིག་རྟེན་འདིར་ད་དུང…
311



གཙང་གསུམ་རླབས་ཀྱི་ཟེགས་མ།
འཕར་རྩའི་སྒྲ་དབྱངས།
—དོན་རྐྱེན་ཞིག་ལ་བྲིས་པ།
ཁ་སང་།
གྲུ་བཞི་ཡི་སྦྲ་ནག་ཁེར་རྐྱང་ཞིག་ལས།
གསར་གཏོད་ཀྱི་རྣམ་ཤེས་མཆེད་ཅིང་།
རྩྭ་ཐང་ལ་སྔར་མེད་ཀྱི་ཐབ་སྐྱེད་གསར་བ་བརྩིགས།
ཁ་སང་།
ར་ལྤགས་ཀྱི་སློག་རུལ་རྙིང་བ་ཞིག་ལས།
བཅིངས་འགྲོལ་གྱི་དཔའ་ངར་བརྟས་ཤིང་།
འབྲོག་ཁུལ་ལ་ཉམས་མེད་ཀྱི་དཔལ་ཡོན་གསར་བ་སྤེལ།
དེ་རིང་།
བཅོས་བསྒྱུར་གྱི་རླབས་རྒྱུན་ཁྲོད་ན་བདེ་སྐྱིད་ཀྱི་ཟིལ་
མངར་ཐོར།
312



སྙན་རྩོམགཙང་བོའི་རླབས་སྒྲ།
དེ་རིང་། །
མདུན་སྐྱོད་ཀྱི་བགྲོད་ལམ་ནང་ན་འཆམ་མཐུན་གྱི་
གླུ་དབྱངས་གྱེར།
སང་ཉིན། །
གོ་ལའི་ཡང་རྩེར་སྤྲེའུ་དང་བྲག་སྲིན་གྱི་རྐང་རྗེས་རྣལ་མ།
གཉའ་ཁྲི་དང་ཐོན་མི་ཡི་སུག་རིས་ངོ་མ།
སྐབས་རེར་འཇའ་ཚོན་གྱི་འོད་སྣང་ཇི་བཞིན་
མཚར་སྡུག་བཀྲ་ཞིང་། །
རེས་འགར་ཁྱུང་ཆེན་གྱི་གཤོག་རླབས་ཇི་བཞིན་ཕུགས་
བསམ་གྱི་མཁའ་དབྱིངས་སུ་ལྡིང་སྐོར་རྒྱག་སྲིད།
སང་ཉིན།
སཱ་ལའི་སྨན་ལྗོངས་སུ་སྡེ་བཞི་ཡི་གཡུ་ལོ་ཀུན་ཏུ་བཀྲ་ཞིང་།
ཚོགས་གཉིས་ཀྱི་འབྲས་བཟང་གང་སར་དུད་སྲིད།
དེ་བས...
313



གཙང་གསུམ་རླབས་ཀྱི་ཟེགས་མ།
ང་།
གྲོགས་པོ་ཞིག་ལ་གདམས་པ།
ང་དང་ངའི་ཐ་སྙད་གྲུབ་པ་ནས་བཟུང་།
སྲིད་ཞི་ཡི་ཀློང་ན།
གཉིས་སྣང་གི་ལྟ་བ་རེ་ཞིག་མི་གཡོ་བྲག་རྡོ་བཞིན་མཁྲེགས་ཤིང་།
སེམས་ཅན་ཏེ།
སངས་རྒྱས་ཀྱི་ས་བོན་ངོ་མ་དེ་བཏང་སྙོམས་ཀྱི་
རྒྱུ་རྐྱེན་ཞིག་ལ་རྟག་ཏུ་སྣང་།
ང་དང་ངའི་ཐ་སྙད་གྲུབ་པ་ནས་བཟུང་།
མ་རིག་པའི་དབུས་སུ། །
ངར་འཛིན་གྱི་རྟོག་པ་རེ་ཞིག་སྒྱུ་མའི་གྲོང་ཁྱེར་བཞིན་སྤྲོས་ཤིང་།
སྐྱེད་ཡུམ་སྟེ།
ཨ་མའི་ཡོད་ཚད་ཀྱི་ཡོད་ཚད་འཇིག་རྟེན་གཞན་ཞིག་གི་
314



སྙན་རྩོམ་གཙང་བོའི་རླབསསྒྲ།
གཟུགས་བརྙན་ལ་རྒྱུན་དུ་ལྟ།
ང་དང་ངའི་ཐ་སྙད་གྲུབ་པ་ནས་བཟུང་།
འཇིག་རྟེན་གྱི་ཁམས་ན། །
ཉེ་རིང་གི་བསམ་བློ་རེ་ཞིག་ཁ་བ་བུ་ཡུག་ལྟར་ལྡང་ཞིང་།
དམ་ཚིག་སྟེ།
མཆེད་གྲོགས་དང་གཉེན་ཉེ་ཡི་བརྩེ་དུངས་ཀྱང་འཇའ་ཚོན་གྱི་
རི་མོ་ཞིག་ཏུ་ནམ་ཡང་མཐོང་།
315



དཔེ་བརྗོད་བྱིས་པའི་རོལ་རྩེད།



དཔེབརྗོད་བྱིས་པའི་རོལརྩེད།
སྙན་གཞུང་གི་དཔེ་བརྗོད་བྱིས་པའི་རོལ་རྩེད།
ལེའུ་དང་པོ།
གྲོང་ཁྱེར་ལ་བསྔགས་པ།
ཁོ་ར་ཁོར་ཡུག་ལྗོན་ཤིང་དྲ་བ་ཡི། །
པ་ཏྲས་མུ་ཁྱུད་སྦྲེལ་བའི་གཞུང་ལམ་གྱི། །
གཡས་གཡོན་གློག་ཞུན་ཕྲེང་བས་བསྟར་བརྒྱུས་པའི། །
དུས་རབས་གསར་བའི་གྲོང་ཁྱེར་རྨད་དུ་བྱུང་། །
རྒྱ་མཚོ་ལ་བསྔགས་པ། །
དབང་སྔོན་ཞུན་མའི་ཞལ་གྱི་དཀྱིལ་འཁོར་མཛེས། །
རིན་ཆེན་རྡུལ་མང་ལུས་ཀྱི་ལང་ཚོ་རྒྱས། །
དཀར་འཇམ་ཝུ་བའི་རྦ་རླབས་མཁའ་ལ་འཕྱོ། །
གཟུགས་བརྙན་འཆར་བའི་མེ་ལོང་འདི་ན་སྣང་། །
319



གཙང་གསུམ་རླབས་ཀྱིཟེགས་མ།
རི་བོར་བསྔགས་པ།
ལྷུན་པོའི་སྤོ་ནི་ཀུན་གསལ་དབྱིངས་འཕགས་ཆུ་འཛིན་
དར་གྱི་ཅོད་པན་འཆིང་། །
རྣམ་མང་གཏེར་ཁའི་ལང་ཚོ་རབ་རྒྱས་སྨན་ལྗོན་
གཟབ་མཆོར་ཤིན་ཏུ་སྤྲས། །
རྩ་བར་དྭངས་པའི་ཉལ་འགྲོའི་འཁྱུག་རིས་བི་ཤྭ་
ཀརྨའི་སོར་རྩལ་སྨོད། །
གནོད་སྦྱིན་སྡེ་དཔོན་ལོངས་སྤྱོད་རྫོགས་སྐུར་བཞེངས་པར་
གྲགས་པའི་ཇོ་བོར་འདུད། །
དུས་ལ་བསྔགས་པ།
ནོར་འཛིན་ཛམྦྷ་འོད་ཀྱིས་འཁྱུད་འདྲ་བར། །
ཤིན་ཏུ་བསིལ་བའི་གྲང་རླུང་རྣོ་ངར་རེག །
ཉལ་འགྲོ་མ་ཡང་དར་དཀར་ཡོལ་བའི་ཁྲོད། །
རེ་ཞིག་ཡིབ་པའི་ཟོལ་གྱི་རྣམ་པར་བརྫུས། །
ཉི་ཟླ་འཆར་ནུབ་ལ་བསྔགས་པ།
དབང་ཕྱོགས་ལྷུན་པོའི་སྤོ་ནས་ཀུན་ཕན་བཞིན། །
དལ་བའི་འགྲོས་ཀྱིས་མཁའ་ལ་མངོན་འཕགས་ཚེ། །
དགའ་མའི་ཞལ་ཁྱིམ་འཛུམ་པར་རྣམ་བརྟག་སྟེ། །
320



དཔེབརྗོད་བྱིས་པའི་རོལརྩེད།
ཁྱོ་ཤུག་དགའ་སྟོན་རོལ་ལབྲེལ་བར་རྩོམ། །
སྐྱེད་ཚལ་ལ་བསྔགས་པ།
ལྗོན་ཤིང་ཡལ་གའི་འདབ་མ་བརྐྱངས་པ་ནི།
གཡུ་མདོག་ཟ་འོག་ཡོལ་བ་བཤམས་པ་བཞིན། །
པདྨའི་རྫིང་བུར་བཞད་པའི་ཆུ་སྐྱེས་ཚོགས། །
མཁའ་དབྱིངས་རྒྱུ་སྐར་ཇི་བཞིན་ཡི་གར་འོང་། །
ཆུ་ཡི་རོལ་རྩེད་ལ་བསྔགས་པ།
ཡན་ལག་བརྒྱད་ལྡན་ཀླུང་དུ་རེས་འགའ་ནི། །
རྩེན་ཅིང་ལུས་ཀྱི་ཆ་ཙམ་མི་མངོན་ཡང་། །
གཟུགས་ཀྱི་ངོས་ནས་རྐྱལ་གཤོག་དབེན་པའི་ཕྱིར། །
གསེར་མིག་ཅན་མིན་རྐང་གཉིས་ཁྲུས་ལ་རོལ། །
ཆང་འཐུང་བ་ལ་བསྔགས་པ།
སྙིགས་དུས་སྐྱེ་བོ་ཆོག་ཤེས་མེད་པ་ཡིས། །
མྱོས་བྱེད་བཅུད་ལ་བག་མེད་རོལ་གྱུར་པས། །
ཡིད་ཀྱི་བརྟན་པ་དབང་མེད་ཉམས་གྱུར་ཅིང་། །
ཐ་མ་ཚུལ་མིན་སྤྱོད་པས་མཛའ་བོ་བསླུས། །
དགའ་བའི་དགའ་སྟོན་ལ་བསྔགས་པ།
རྗེས་ཆགས་མིག་གི་ཟུར་མདའ་སྤྲོས་པའི་མུར། །
321



གཙང་གསུམ་རླབས་ཀྱི་ཟེགས་མ།
འཇམ་མཉེན་ལག་པའི་འཁྱུད་སྟངས་རིངས་སྟབས་བཅས། །
མཆུ་སྦྱོར་ཕོ་ཉའི་བྱ་བས་དགའ་མགུ་ལ། །
བསམ་གཏན་གཡོ་མེད་ཞུགས་འདི་ཨེ་མ་དགའ། །
མ་ཚོགས་པ་ལ་བསྔགས་པ།
རྩེ་གཅིག་ཁྱོ་ཤུག་དགའ་བདེར་རོལ་འདོད་ཀྱིས། །
ཕན་ཚུན་ཆགས་པའི་འདྲེན་བྱེད་གཡོས་ནའང་། །
རྟ་བདུན་དབང་བོས་འཁྲེན་པའི་སྡང་མིག་ཟུང་། །
ཐུན་བརྒྱར་འཁོར་ཡང་མི་འཛུམ་ཅེ་རེར་བགྲད། །
བག་མ་ལེན་པར་བསྔགས་པ།
རིང་ནས་བསྐྱངས་པའི་སེམས་ཀྱི་ལྕགས་ཀྱུ་ཡིས། །
ལུས་ཕྲའི་ཕུན་ཚོགས་འབྱོར་བ་དང་བཅས་པ། །
དྲངས་ནས་རབ་སྙན་རོལ་མོ་གླུ་གར་གྱིས། །
བག་མའི་དགའ་སྟོན་ཉམས་སུ་དགའ་བར་མྱོང་། །
གཞོན་ནུ་སྐྱེ་བར་བསྔགས་པ།
ཆ་ཤས་ལྷུན་རྫོགས་རི་བོང་མཚན་མ་ཅན། །
མཁའ་ཡི་གླང་པོའི་ཁྲོད་ནས་ཐོན་པ་བཞིན། །
ཟླ་དགུ་ཞག་བཅུས་བསྐྱེད་པའི་ཁྱེའུ་ཞིག །
རང་བཞིན་མཛངས་མའི་ཡུམ་གྱི་མངལ་ལས་གྲོལ། །
322



དཔེབརྗོད་བྱིས་པའི་རོལརྩེད།
གཞོན་ནུ་འཕེལ་བར་བསྔགས་པ།
རིམ་གྱིས་ལང་ཚོ་ལྗོན་པའི་མྱུ་གུ་བཞིན། །
བསྐྱེད་ནས་བྱིས་པའི་རྩེད་འཇོ་རིང་སྤངས་པས། །
ཞོ་འཐུང་སྐབས་ཀྱི་ཤིང་བཟོས་རལ་གྲི་དག །
དེང་དུས་སོར་མོའི་རིང་ཚད་རྗེས་སུ་འགྲོ། །
གྲོས་བྱེད་པར་བསྔགས་པ།
དྲི་ཞིམ་པདྨའི་ཟེའུ་འབྲུ་དགོད་པའི་དབུས། །
རྐང་དྲུག་ཚོགས་རྣམས་སྦྲང་རྩིར་སྤྱོད་པ་བཞིན། །
མི་བདག་སྐུ་ཡི་འཁོར་དུ་མཛངས་བློན་རྣམས། །
རྒྱལ་བྱུས་བླ་ན་མཐོ་བའི་གྲོས་སུ་ཞུགས། །
ཕོ་ཉ་བགྲོད་པར་བསྔགས་པ།
རི་ཀླུང་བྱེ་བས་ཆོད་ཀྱང་སྐད་ཅིག་ཉིད། །
རྫུ་འཕྲུལ་གློག་ལ་དབང་འབྱོར་བྱ་མ་རྟས། །
ཅི་འདོད་གཏམ་གྱི་རོལ་མོ་སྒྲ་འཛིན་དུ། །
མངོན་པར་འཁྲོལ་བའི་ཚན་རིག་འདི་ཀོ་རྨད། །
ཡུལ་གཞན་དུ་བགྲོད་པར་བསྔགས་པ།
གདོད་མའི་ཁོར་ཡུག་ངོ་མཚར་སྟོང་གི་གཟུགས། །
བལྟ་བའི་ཕྱིར་དུ་ཀྱེ་མདོར་ཕྱིན་པ་ཀུན། །
323



གཙང་གསུམ་རླབས་ཀྱི་ཟེགས་མ།
ཁམས་པའི་ཕོ་མོས་འཛུམ་ཞལ་ལེགས་མངོན་ཏེ། །
བསུ་སྐྱེལ་བདེ་བ་འབུམ་གྱིས་མྱོས་པར་བྱས། །
གཡུལ་གྱི་བྱ་བར་བསྔགས་པ།
སྔོ་ལྗང་ལོ་མས་ཁེབས་པའི་གཡུལ་ས་དེར། །
དཔའ་ཞིང་མཛངས་པའི་བཅིངས་གྲོལ་དམག་དཔུང་དག །
འ་འུར་མེ་སྒྱོགས་རྡུལ་གྱིས་ལུས་འཁྱུད་བཞིན། །
ཕ་རོལ་ཇག་ཚོགས་རྒོལ་བར་མཐའ་ནས་སྤྲུགས། །
མངའ་ཐང་དར་བར་བསྔགས་པ།
བརྗིད་ཆགས་གོ་ལ་ཟླུམ་པོའི་ལྷུམས་ཡངས་ནས། །
སྟོབས་འབྱོར་རྣམ་ཐོས་སྲས་ལ་ཅོ་འདྲི་བའི། །
ཀྲུང་གོའི་སྲིད་དབང་དཔལ་དུ་བལྟམས་པ་འདི། །
སྐྱེ་དགུ་དཔལ་ཡོན་བྱེ་བའི་རྒྱན་དུ་མཛེས། ། །
ལེའུ་གཉིས་པ།
རིགས་རང་བཞིན་བརྗོད་པ།
གནག་སྣུམ་སྐྲ་ཡི་ལན་བུ་རིང་ཞིང་མཛེས། །
324



དཔེབརྗོད་བྱིས་པའི་རོལརྩེད།
དཀར་གསལ་ཞལ་གྱི་འཛུམ་མདངས་རྣམ་པར་བཀྲ། །
རབ་དམར་མཆུ་སྒྲོས་སྲུབས་ཀྱི་ཚེམས་ཕྲེང་དཀར། །
ལུས་ཕྲ་མ་ཁྱོད་ཀུན་གྱི་མིག་ལ་མཛེས། །
བྱ་བ་རང་བཞིན་བརྗོད་པ།
འཆད་པས་གཞུང་དོན་མ་ལུས་བདེ་བླག་སྟེར། །
རྩོད་པས་ལོག་རྟོག་སྐད་ཅིག་དྲུངས་ནས་འབྱིན། །
རྩོམ་པས་ཤེས་བྱའི་ཆོས་ཉིད་ཇི་བཞིན་འགྲེལ། །
བཤེས་གཉེན་དམ་པ་གཙུག་གི་རྒྱན་དུ་མཛེས། །
ཡོན་ཏན་རང་བཞིན་བརྗོད་པ།
འཆིང་བྱེད་གཟུགས་ཀྱི་སྐྱེ་མཆེད་མངོན་ཕྱུང་ཞིང་། །
རྗེས་ཆགས་མིག་གི་ཟུར་མདའ་འཕངས་པ་ཡིས། །
ཆགས་ལྡན་སྐྱེ་བོའི་ཡིད་བརྟན་འཕྲོག་གྱུར་ཅིང་། །
མྱོས་བྱེད་འཁྲི་ཤིང་རྒྱས་པའི་རྣམ་འགྱུར་བསྟན། །
རྫས་རང་བཞིན་བརྗོད་པ།
ཆོས་གོས་རྣམ་གསུམ་སྐུ་ཡི་རྒྱན་དུ་སྤུད། །
མུ་ཏིག་བགྲང་ཕྲེང་སོར་མོས་འདེགས་འཇོག་བསྒྱུར། །
བྲག་གི་ཕུག་པ་ཉམས་སུ་དགའ་བ་དེར། །
དབེན་པར་གནས་པའི་རྣལ་འབྱོར་ངོ་མཚར་ལྡན། །
325



གཙང་གསུམ་རླབས་ཀྱི་ཟེགས་མ།
ཆོས་དཔེ།
ཞལ་གྱི་དཀྱིལ་འཁོར་ཉ་རྒྱས་ཟླ་བཞིན་དཀར། །
སྤྱན་ཟུང་རྒྱས་པ་ཨུཏྤལ་འདབ་ལྟར་ཡངས། །
འཛུམ་པའི་མཆུ་སྒྲོས་བྱུ་རུའི་མདོག་འདྲ་དམར། །
ལུས་ཕྲའི་འཇོ་སྒེག་དབྱངས་ཅན་མ་བཞིན་མཛེས། །
དངོས་དཔེ།
གཡུ་ཡི་མཎྜལ་བཤམས་འདྲའི་སྤང་ལྗོངས་ངོས། །
རྒྱུ་སྐར་ལྟ་བུའི་གཡང་དཀར་ལུག་གི་ཁྱུ། །
མཚམས་མཚམས་རྒྱུ་བས་ལྷ་ཡི་རྫིང་རིང་དུ། །
ཆུ་འཛིན་དཀར་པོ་དལ་བུར་སྐྱོད་པ་བཞིན། །
བཟློག་པའི་དཔེ།
འཇམ་མགོན་བླ་མའི་ཐུགས་ཀྱི་དཀྱིལ་འཁོར་བཞིན། །
བརྟན་པའི་འཁོར་ལོར་མཁྱེན་པའི་ཡོན་ཏན་ཕྱུག །
སྡོམ་གསུམ་ངུར་སྨྲིག་དཔལ་གྱིས་བརྒྱན་པ་བཞིན། །
དམར་སེར་མདངས་ཀྱིས་འོག་མིན་ཞིང་ན་མཛེས། །
ཕན་ཚུན་གྱི་དཔེ།
སུམ་རྩེན་དགའ་བའི་ཚལ་གྱི་རྣམ་པ་བཞིན། །
326



དཔེབརྗོད་བྱིས་པའི་རོལརྩེད།
བསིལ་ལྗོངས་རི་ཀླུང་བཀོད་པ་ལྟ་ན་སྡུག །
རིན་ཆེན་གཏེར་བརྒྱས་ཕྱུག་པའི་བོད་ལྗོངས་བཞིན། །
སྐབས་གསུམ་གནས་སུ་འཛད་མེད་ལོངས་སྤྱོད་ལྡན། །
ངེས་པའི་དཔེ། །
འཁོར་བ་མི་རྟག་འཁྲུལ་བའི་སྣང་བ་ཀུན། །
མུ་འབྲེལ་བརྙན་འཕྲིན་ཤར་བའི་རྗེས་སུ་འགྲོ། །
དེ་ལས་རང་མཚན་རྗེན་པར་སྟོན་བྱེད་པའི། །
དཔེ་མཚུངས་གཞན་འགའ་སྲིད་འདིར་ཡོད་མ་ཡིན། །
ངེས་མེད་ཀྱི་དཔེ།
འཇམ་མགོན་བླ་མའི་ཡེ་ཤེས་ཆེན་པོའི་ཀློང་། །
ཀུན་གསལ་རང་བཞིན་དག་པའི་གཟུགས་ཀྱི་ཟླ། །
སྲིད་འདིར་འོས་པའི་དཔེ་མཚུངས་གཞན་མཆིས་ན། །
དེ་ཡི་ཁྱད་ཆོས་སྟོན་པར་ཅིས་མི་བཀོད། །
བསྡུས་པའི་དཔེ།
ཇོ་བོ་ཁྱོད་ཞལ་སྨུག་པའི་མདངས་ཀྱིས་ནི། །
གསང་བའི་བདག་པོའི་རྗེས་སུ་འགྲོ་མིན་ཏེ། །
རྣམ་མང་འགྲོ་བས་ཕྱག་བསྐོར་བགྱིས་པའི་མུར། །
ལས་སྒྲིབ་དག་པའི་ནུས་པ་ལྡན་འདིས་ཀྱང་། །
327



གཙང་གསུམ་རླབས་ཀྱི་ཟེགས་མ།
ཕུལ་བྱུང་གི་དཔེ།
རི་བོ་གྲུ་འཛིན་ལྷ་སའི་གླིང་དུ་མཆིས། །
དྭངས་བསིལ་ས་འཛིན་ཙི་ནའི་ཁམས་སུ་འགྱིང་། །
དེ་ལྟར་ལས་གཞན་འབྱེད་ཆོས་འདིའོ་ཞེས། །
ཕྲ་མོ་བློ་ཡིས་འབྱེད་པའི་གོ་སྐབས་དབེན། །
རབ་བཏགས་ཀྱི་དཔེ། །
བི་ཤྭ་ཀརྨའི་ཕྱག་སོར་འཕྲུལ་གྱི་རྩལ། །
ཡོད་ཅེས་བྱམས་པའི་མཚན་ཁྱོད་དྲེགས་མི་འཚལ། །
མདོ་སྨད་རེབ་གོང་ཕྱོགས་ཀྱི་བཟོ་བོ་དག །
ཕུལ་བྱུང་ཡོན་ཏན་དེ་དག་ལྡན་ཕྱིར་རོ། །
རྨད་བྱུང་གི་དཔེ།
མཐོ་བརྗིད་གངས་ཀྱི་རྒྱལ་མོར་འཇའ་ཚོན་གྱིས། །
འཁྱུད་ནས་དལ་བུའི་འགྲོས་ཀྱིས་འོང་བྱེད་ཅིང་། །
འདོད་པའི་མྱོས་བུམ་ཟུང་ཡང་འབུར་ཡོད་ཚེ། །
ཅིས་ཀྱང་སེང་ལྕམ་འབྲུག་མོའི་རྣམ་པར་འཁུ། །
བསྡུས་པའི་དཔེ།
ལུས་ཕྲ་མ་ཁྱོད་བཞིན་དཔལ་ཁོ་ན་ཡིས། །
འོད་དཀར་ཅན་གྱི་རྗེས་སུ་འགྲོ་མིན་ཏེ། །
328



དཔེབརྗོད་བྱིསཔའི་རོལརྩེད།
རྣམ་དཀར་དགེ་ལ་ཕྱོགས་པའི་ཡིད་ཀྱི་ཆ། །
ཀུན་ཏུ་འཕེལ་བའི་རང་བཞིན་གསལ་འདིས་ཀྱང་། །
རྨོངས་པའི་དཔེ།
རྨ་ཆེན་གངས་ཀྱི་རི་ལ་ཉིན་བྱེད་འོད། །
གསལ་ཅིང་བདུད་རྩི་བསིལ་མ་ལེགས་འཐོར་ཞིང་། །
འཆི་མེད་ཚེ་ཡི་རིགས་སྔགས་ཟློ་བྱེད་ན། །
ངེས་པར་ཡིད་བཞིན་འཁོར་ལོའི་རྗེས་སུ་འགྲོ། །
ཐེ་ཚོམ་གྱི་དཔེ།
མཐའ་བྲལ་འཆི་མེད་ལམ་དུ་རྒྱུ་སྐར་གྱི། །
ཕྲེང་བའི་པ་ཏྲ་ཡོངས་སུ་སྦྲེལ་བའམ། །
སྔོ་ལྗང་ནེའུ་གསིང་གཞི་ལ་བལ་ལྡན་ཁྱུ། །
བག་ཡངས་དལ་གྱིས་རྒྱུའམ་འཕྱང་མོ་ཉུག །
གཏན་འབེབས་ཀྱི་དཔེ།
ཚན་རིག་གོང་འཕེལ་མྱུར་བའི་རྒྱལ་ཁབ་འདི། །
ཡར་ངོ་ཟླ་བའི་དཔལ་དང་མཉམ་ནའང་། །
རྟག་ཏུ་བྲི་གང་དབེན་པའི་རྒྱུ་མཚན་གྱིས། །
ཆ་གཏེར་མ་ལགས་དཔལ་གྱི་མེས་རྒྱལ་ངེས། །
329



གཙང་གསུམ་རླབས་ཀྱི་ཟེགས་མ།
སྦྱར་བའི་དཔེ།
དྲི་མས་མ་ལྷད་དྭངས་པའི་རང་བཞིན་གསལ། །
རྣམ་པར་མ་འདྲེས་སོ་སོའི་ངོ་བོར་མཐོང་། །
ལེགས་ཉེས་བྱེད་པའི་ནང་རིག་གཙུག་ལག་འདིས། །
མ་ཀུ་ར་ཡི་རྗེས་སུ་རྐང་བ་འཇོག །
མཉམ་ཉིད་ཀྱི་དཔེ།
འདོད་པའི་དཔལ་སྟེར་མཛེས་པའི་ཞལ་བཟང་ངོམ། །
དྲི་ཞིམ་ཀུན་ཏུ་འཐུལ་བའི་པདྨ་དཀར། །
ན་ཚོད་སྨིན་པའི་ལུས་ཕྲའི་ལང་ཚོ་བཞིན། །
ཆགས་ལྡན་ལུས་སེམས་བདེ་བས་ཚིམ་པར་བྱས། །
སྨད་པའི་དཔེ།
འཇའ་ཚོན་ཁ་དོག་ལེགས་ཀྱང་སྙིང་བོས་དབེན། །
མིག་མཛེས་གྲགས་པ་སྙན་ཡང་ཤེས་པས་སྟོང་། །
དེ་ཕྱིར་དབྱངས་ཅན་སྒེག་མོའི་མཚར་སྡུག་ཆ། །
དཔེ་དེས་གཞལ་བའི་གོ་སྐབས་ག་ལ་ཡོད། །
བསྔགས་པའི་དཔེ།
ཟླ་བར་རི་བོང་མཚན་མས་མ་བསྒྲིབས་ཤིང་། །
ཙན་དན་ལྷན་སྐྱེས་བསུང་ཞིམ་ངང་གིས་འཐུལ། །
330



དཔེབརྗོད་བྱིས་པའི་རོལརྩེད།
།
ཀ་ཤི་རས་དཀར་རང་བཞིན་འཇམ་པ་སྟེ། །
དེ་དག་དགའ་མ་ཁྱོད་དང་ཀུན་ནས་མཚུངས། །
བརྗོད་འདོད་ཀྱི་དཔེ།
དགོས་འདོད་འབྱུང་བའི་གཏེར་དུ་སྣང་བའམ། །
ཤེས་པས་སྟོང་བའི་བེམ་པོར་རྟོགས་གྱུར་ཀྱང་། །
ཁྱོད་གསུང་བསམ་འཕེལ་ནོར་བུའི་རྗེས་འགྲོ་ཞེས། །
བརྗོད་འདོད་ཡིད་ཀྱི་ཀུན་སློང་བཟློག་ཏུ་དབེན། །
འགལ་བའི་དཔེ།
ཉིན་བྱེད་འགྲམ་པར་འཆང་བའི་འོད་ལྔའི་ཟེར། །
སིལ་སྡོང་ཡལ་གའི་སྟེང་གི་མེ་ཏོག་དང་། །
ལུས་ཕྲའི་ལན་ཚར་འདོགས་པའི་རྒྱན་ཆ་རྣམས། །
མཛེས་ཆོས་མཚུངས་ཀྱང་ཕན་ཚུན་རྣམ་པར་འགལ། །
དགག་པའི་དཔེ།
རྟག་ཏུ་ར་རི་དྲི་མ་འཛིན་གྱུར་ཅིང་། །
འཕེལ་འགྲིབ་སྐྱོན་གྱི་རང་བཞིན་ལྡན་པས་ན། །
རྒྱུ་སྐར་དབུས་ཀྱི་ཉ་རྒྱས་རི་བོང་ཅན། །
ལུས་ཕྲའི་གདོང་གི་མཐུན་དཔེར་ག་ལ་འོས། །
331



གཙང་གསུམ་རླབས་ཀྱི་ཟེགས་མ།
ངོ་བསྟོད་ཀྱི་དཔེ།
བསིལ་ལྗོངས་སངས་རྒྱས་བཀའ་ཡིས་བྱིན་གྱིས་བརླབས། །
འཕགས་ཡུལ་རྒྱལ་བ་དངོས་ཀྱིས་གདུལ་བྱ་སྐྱོང་། །
གང་ལྟར་སྤང་རྟོགས་ཡོན་ཏན་སྩོལ་བ་ལ། །
མཚུངས་པ་ཙམ་ལས་འབྱེད་ཆོས་ལོགས་སུ་མེད། །
དེ་ཉིད་བརྗོད་པའི་དཔེ།
དཀར་ཟླུམ་གཡོ་བའི་རྣམ་པ་གངས་རི་དང་། །
མཚུངས་ཀྱང་མ་ལགས་འོ་འཛིན་རྒྱས་པའི་མདངས། །
དལ་བུར་སྐྱོད་པའི་ངང་ཚུལ་གླང་ཆེན་དང་། །
རྣམ་པར་འཁུ་ཡང་མ་ཡིན་མིག་ཡངས་འགྲོས། །
ཐུན་མོང་མིན་པའི་དཔེ།
ཉིན་བྱེད་བྱེ་བའི་འོད་དང་དུང་གི་རི། །
འོ་མའི་རྒྱ་མཚོ་དག་གིས་མཚོན་མིན་ན། །
རྡོར་སེམས་ཡབ་ཡུམ་སྐུ་ཡི་མཚུངས་ཟླ་རུ། །
རང་ཉིད་གཅིག་པུར་དགོད་ལས་འོས་སམ་ཅི། །
བྱུང་མིན་གྱི་དཔེ།
གྲང་དམྱལ་བརྒྱུད་ཀྱི་མི་བཟོད་ལྷགས་རླུང་དེ། །
གཅིག་ཏུ་ལྡང་འདྲའི་བ་ཡན་ཧ་རིའི་རླུང་། །
332



དཔེ་བརྗོད་བྱིས་པའི་རོལ་རྩེད།
ཀྱེ་མ་གནས་དེར་འཁོད་པའི་འགྲོ་བ་རྣམས། །
དུས་བཞིར་འཁྱགས་པས་མནར་བ་གོར་མ་ཆག །
སྲིད་མིན་གྱི་དཔེ།
རྡོ་གོར་བཙོས་པས་ཁུ་བ་མི་འབབ་ཅིང་། །
རྒྱ་མཚོ་བསྲུབས་ལས་མར་དཀར་མི་འབྱུང་ལྟར། །
ཚུལ་མིན་སྤྱོད་པས་འཕྲལ་ཕུགས་བདེ་བའི་དོན། །
འགྲུབ་པའི་གོ་སྐབས་ནམ་ཡང་ཡོད་མ་ཡིན། །
མང་བའི་དཔེ།
རིན་ཆེན་ཨན་ད་རྙིལ་དང་ཆུ་ཡི་གཏེར། །
མིག་སྨན་བཻ་ཌཱུརྱ་ཡི་མདངས་མཛེས་བཞིན། །
ངག་གི་དབང་ཕྱུག་གཙུག་ན་མཐོན་མཐིང་གི །
ཟུར་ཕུད་རལ་བ་ལྔ་ཡིས་ཀུན་ནས་བརྒྱན། །
རྣམ་འགྱུར་གྱི་དཔེ།
མཐོ་ཞིང་བརྗིད་ཆགས་ཕོ་བྲང་པོ་ཏ་ལ། །
རྣམ་རྒྱལ་ཁང་བཟང་ས་ལ་འཕོས་པ་བཞིན། །
ཕུན་ཚོགས་བཟོ་བཀོད་མཚར་སྡུག་རི་མོ་ཀུན། །
འཇིག་རྟེན་བྱེད་པོའི་བློ་ལས་བཏོན་པ་བཞིན། །
333



གཙང་གསུམ་རླབས་ཀྱི་ཟེགས་མ།
ཕྲེང་བའི་དཔེ།
བསིལ་ཟེར་ཅན་གྱིས་ཀུ་མུད་ཚལ་ལ་བཞིན། །
དེ་ཡིས་བགྲང་ཡས་རྐང་དྲུག་ཚིམ་པ་བཞིན། །
དེས་ཀྱང་སྦྲང་རྩི་ཚོང་ཟོང་འཕེལ་བ་ལྟར། །
སྲིད་ཇུས་བཟང་བོའི་བོད་ལ་བདེ་སྐྱིད་བྱིན། །
བཞིན་སྒྲ་གཅིག་པའི་དཔེ།
ཁྱོད་ཐུགས་གསང་བ་མི་ཟད་ཡེ་ཤེས་གཏེར། །
ཤིན་ཏུ་དཔོག་པར་དཀའ་འདི་མ་དྲོས་མཚོར། །
ཡིད་བཞིན་ནོར་བུའི་མཛོད་ཀྱིས་ཡོངས་གཏམས་པའི། །
ཡོན་ཏན་ཇི་བཞིན་སྨྲ་བསམ་བརྗོད་ལས་འདས། །
བཞིན་སྒྲ་དུ་མའི་དཔེ།
ཡིད་འོང་པདྨ་ཇི་བཞིན་སྒེག་མོའི་གདོང་། །
ལྡེམ་ལྡེམ་གཡོ་བའི་དཔལ་བཞིན་དལ་བའི་འགྲོས། །
གེ་སར་སྤྱོད་པའི་ཚོགས་ཀྱི་བརྟུལ་ཞུགས་བཞིན། །
སྐྱེས་བུ་དགའ་སྤྲོའི་རྣམ་པས་རབ་ཏུ་རྩེན། །
ཟླ་བོ་དངོས་པའི་དཔེ།
ལྗོངས་འདིར་གཞུང་བརྒྱ་སྨྲ་བ་མང་ལགས་ཀྱང་། །
ཐོས་བསམ་སྒོམ་ལ་དབང་འབྱོར་ཁྱོད་ཉིད་ཙམ། །
334



དཔེབརྗོད་བྱིས་པའི་རོལརྩེད།
བོད་ཡུལ་དག་བྱེད་སྟོང་གིས་སྙན་ནའང་། །
ཡན་ལག་བརྒྱད་ལྡན་ཙོང་ལ་རིང་མོའི་ཆབ། །
མཚུངས་སྦྱོར་གྱི་དཔེ།
གཡོན་མིག་མ་ནི་རྐང་གཉིས་ཁྲོད་ན་མཛེས། །
ཆུ་སྐྱེས་སྐྱེད་མོས་ཚལ་གྱི་དབུས་ན་ལེགས། །
དེ་ཡིས་སྐྱེས་བུའི་མིག་ལ་དཔལ་སྟེར་བཞིན། །
ཁྱོད་ཀྱིས་མེ་ཏོག་འཐུང་རྣམས་སྤྲོ་བས་བརྟས། །
རྒྱུ་ཡི་དཔེ།
ཞལ་རས་དཀར་ལ་མཛེས་པས་ཉ་རྒྱས་ཟླ། །
འདྲེན་བྱེད་རྣམ་པར་ཡངས་པས་རི་དྭགས་མིག །
སྙན་འཇེབས་གླུ་དབྱངས་གླིང་བུའི་རྗེས་འགྲོ་སྟེ། །
གངས་ལྗོངས་གླུ་མ་མཐོ་རིས་བུ་མོ་འདྲ། །
བསྡུས་པའི་གཟུགས་ཅན།
ཐུགས་ཡངས་ཆུ་གཏེར་འཇིང་ཟབ་ཏུ། །
ཤེས་རབ་ནོར་བུས་ཡོངས་བཀང་ཞིང་། །
ལེགས་བཤད་འོད་ཟེར་རྟག་སྤྲོ་བའི། །
ས་པཎ་ཉིན་བྱེད་དབང་བོར་འདུད། །
335



གཙང་གསུམ་རླབས་ཀྱིཟེགས་མ།
མ་བསྡུས་པའི་གཟུགས་ཅན།
གངས་ཅན་གཙུག་ལག་ཡངས་པའི་དགའ་ཚལ་དུ། །
ཕུལ་བྱུང་དཔལ་ཡོན་ལྡན་པའི་རྐང་དྲུག་ཁྱུ། ། །
གནས་ལྔའི་འདབ་སྟོང་གྲོལ་བའི་གེ་སར་དབུས། །
རིག་པའི་སྦྲང་རྩིར་རོལ་འདི་མེས་པོའི་དྲིན། །
བསྡུས་ཤིང་མ་བསྡུས་པའི་གཟུགས་ཅན།
ཆོས་སྲིད་རྟ་བདུན་གཟི་འོད་འབར། །
ཚན་རིག་མཚོ་སྐྱེས་ཟེའུ་འབྲུ་དགོད། །
ཕན་བདེའི་སྦྲང་རྩི་ཟིལ་མངར་འཐོར། །
བོད་ལྗོངས་སྐྱེད་ཚལ་ཀུན་ནས་མཛེས། །
མཐའ་དག་གཟུགས་ཅན།
བལ་ལྡན་སྟོན་གྱི་སྤྲིན་དཀར་དལ་བུར་གཡོ། །
གནག་ཕྱུགས་ཆར་དུས་ཆུ་འཛིན་ཀུན་ནས་འཁྲིགས། །
སྦྲ་གུར་རྒྱུ་སྐར་ཚོམ་བུ་གང་སར་བཀྲ། །
འབྲོག་ཁུལ་ནོར་འཛིན་གྱ་ནོམ་ལོངས་སྤྱོད་གཏེར། །
ཆ་ཤས་གཟུགས་ཅན།
དཀར་གསལ་ཞལ་དཀྱིལ་བཅོ་ལྔའི་ཟླ་གཞོན་དང་། །
འཇམ་མཉེན་ཕྱག་སོར་ཀུ་མུད་འདབ་མ་གཡོ། །
336



དཔེབརྗོད་བྱིས་པའི་རོལབྱེད།
ལང་ཚོའི་མཚན་མ་དངུལ་དཀར་བུམ་པ་ཟུང་། །
འབུར་དུ་དོད་པའི་ལུས་ཕྲའི་ལང་ཚོ་མཛེས། །
ཆ་ཤས་ཅན་གྱི་གཟུགས་ཅན།
ལྷ་ལམ་བཻ་ཌཱུརྱ་ཡི་མེ་ལོང་ངོས། །
རབ་འཚེར་རྒྱུ་སྐར་ཚོགས་ཀྱིས་རྣམ་བཀྲ་ཞིང༌། །
ཀུན་ཕན་བསིལ་བའི་འོད་ཟེར་ལེགས་སྤྲོས་པས། །
ས་སྟེང་སྐྱེ་འགྲོའི་ཚ་བའི་གདུང་བ་འཇོམས། །
ཡན་ལག་གཅིག་གཟུགས།
དཀར་དམར་མདངས་ཀྱིས་ཕྱུག་པའི་བཞིན་རས་སུ། །
མཆུ་སྒྲོས་ཨུཏྤལ་དམར་པོའི་འདབ་མ་གཡོ། །
ཀུན་ལ་བྱམས་བརྩེའི་ཚེམས་ཕྲེང་དགོད་པ་ཡི། །
བཞིན་བཟང་མ་ཁྱོད་བདག་གི་སྙིང་ན་སྡུག །
ཡན་ལག་གཉིས་གཟུགས།
མགོན་ཁྱོད་ཐུགས་གསང་ཡེ་ཤེས་ཀློང་ཡངས་སུ། །
ལུང་རྟོགས་ནོར་བུའི་འོད་ཀྱིས་ཡོངས་གང་ཞིང་། །
བྱང་སེམས་ཉི་མ་འབུམ་གྱིས་ལེགས་འཁྱུད་པས། །
དེང་རབས་མཁས་རྒུའི་གཙུག་ན་མངོན་པར་མཐོ། །
337



གཙང་གསུམ་རླབས་ཀྱི་ཟེགས་མ།
ཡན་ལག་གསུམ་གཟུགས། །
འཇིགས་རུང་སྡེར་ཆགས་རྒྱལ་པོ་ཡི། །
མཆེ་བ་གངས་རི་ཕྲེང་བ་གཙིགས། །
རོ་འཛིན་གློག་གི་ཞགས་པ་འཁྱུག །
ངར་སྒྲ་དབྱར་གྱི་རྔ་གསང་ལྡིར། །
ལྡན་པའི་གཟུགས་ཅན།
མཆོག་སྐུ་ཡོངས་འདུ་ལྗོན་བཟང་རབ་རྒྱས་ཤིང་། །
མཚར་སྡུག་ལུས་ཀྱི་མེ་ཏོག་རྣམ་པར་བཞད། །
ཡོན་ཏན་འབྲས་བཟང་ཁུར་གྱིས་དུད་པ་འདིར། །
ཉེ་གནས་ཡལ་གའི་རི་དྭགས་ཅི་དགར་རྩེན། །
མི་ལྡན་པའི་གཟུགས་ཅན། །
རབ་འཁྱོག་ལུས་ཀྱི་སྡོང་སྐམ་རྩེར། །
རབ་དཀར་སྐྲ་ཡི་ཆུ་འཛིན་འཁྲིགས། །
རབ་མཉམ་འདྲེན་བྱེད་བུང་བ་ཟུང་། །
རབ་ཏུ་དུབ་པའི་རྣམ་འགྱུར་སྐྱོ། །
མི་མཉམ་པའི་གཟུགས་ཅན།
ཟི་ལིང་གྲོང་ཁྱེར་མཛེས་པའི་བཀོད་པ་རུ། །
གཞུང་ལམ་དགུ་ཚིགས་ཉལ་འགྲོ་འཁྱུག་པའི་དབུས། །
338



དཔེ་བརྗོད་བྱིས་པའི་རོལརྩེད།
སྐྱེལ་འདྲེན་འཁོར་ལོ་རྒྱུ་སྐར་ངང་མོའི་ཁྱུ། །
བར་མེད་སྐྱོད་པའི་འགྲོ་འོང་ངོ་མཚར་ལྡན{ }
ཁྱད་པར་ཅན་གྱི་གཟུགས་ཅན།
འཇམ་མགོན་རྒྱལ་བའི་ཞབས་ཟུང་པད་མའི་འདབ། །
རྗེས་ཞུགས་སྐྱེ་བོའི་གཙུག་གཏོར་མངོན་མཐོའི་རྩེར། །
ལེགས་པར་བཀོད་པས་རྒྱལ་བསྟན་རིན་པོ་ཆེ། །
ཕྱོགས་ལས་རྣམ་པར་རྒྱལ་བའི་དཔལ་དུ་མཛེས། །
འགལ་བའི་གཟུགས་ཅན།
ལྷ་ཡི་རྫིང་རིང་ངོས་ནས་མི་བསྐྱོད་ཅིང་། །
ཆར་འབྲུ་འཛིན་མའི་གསོས་སུ་མི་འབབ་ལ། །
འབྲོག་གནས་བལ་ལྡན་སྟོན་ཀའི་ཆུ་འཛིན་འདིས། །
ཡིད་དགའི་མཛེས་སྡུག་མ་ལུས་ཕྱེ་མར་བརླགས། །
རྒྱུ་ཡི་གཟུགས་ཅན།
གདུལ་བྱའི་རེ་བ་སྐོང་བས་ཡིད་བཞིན་ནོར། །
ལོག་རྟོག་རྨོངས་མུན་འཇོམས་ཕྱིར་རྟ་ལྗང་ཅན། །
གཞན་ཕན་ལྷག་བསམ་དཀར་བས་ཆུ་ཤེལ་དབང་། །
ཇི་ལྟ་ཇི་སྙེད་མཁྱེན་པས་རྐང་གཉིས་གཙོ། །
339



གཙང་གསུམ་རླབས་ཀྱི་ཟེགས་མ།
སྦྱར་བའི་གཟུགས་ཅན།
འཇམ་དབྱངས་ས་པཎ་ལེགས་བཤད་ཉི་མའི་ཟེར། །
ཡོངས་སུ་འཕྲོས་པས་བློ་མུན་གསལ་བྱེད་ཅིང་། །
གསར་སྐྱེས་ཀུན་ལ་ཕན་བདེ་སྟེར་བའི་ཕྱིར། །
སྲིད་འདིར་འཕྲིན་ལས་སྟོང་གི་སྙན་པ་འབར། །
དཔེའི་གཟུགས་ཅན།
ཡོན་ཏན་གཞིར་གྱུར་ཚུལ་ཁྲིམས་འོད་སྲུངས་བྱིན། །
རྒྱུ་དང་མི་རྒྱུ་དངོས་ཀུན་རྟེན་པའི་གཞི། ། །
ཕུན་ཚོགས་གཏེར་བརྒྱ་འབྱུང་བའི་རྨད་བྱུང་ཆོས། །
ཐ་གྲུ་ཡངས་པའི་ཀུན་བཟོད་རྗེས་སུ་འགྲོ། །
ལྡོག་པའི་གཟུགས་ཅན།
ས་དགས་སྟོན་མཚན་མཁའ་ཡི་ཟླ་ཟེར་དང་། །
བདག་གིས་མཚོ་བྱུང་ཞལ་གྱི་དཀྱིལ་འཁོར་བསྟེན། །
གང་དེར་འཕེལ་འགྲིབ་སྐྱོན་གྱི་ཆོ་འཕྲུལ་མང་། །
འདི་ལ་ནམ་ཡང་འོད་ཀྱི་དཀྱིལ་འཁོར་རྫོགས། །
འགོག་པའི་གཟུགས་ཅན།
ཕུན་ཚོགས་ཐོན་ཁུངས་གཡང་མོ་མཁའ་གླང་དག །
འདྲེན་བྱེད་མི་བཟོད་སྟེར་བའི་དཀར་མདངས་འདིས། །
340



དཔེབརྗོད་བྱིས་པའི་རོལརྩེད།
འབྲོག་ལ་མི་ཟད་ལོངས་སྤྱོད་བསྐྲུན་པའི་ཕྱིར། །
ཆུ་འཛིན་ཕུང་པོ་ཉིད་དུ་ཅི་ལྟར་གྲུབ། །
མཉམ་འཇོག་གཟུགས་ཅན།
རྒན་ཁྱོད་མཁྱེན་རབ་རྟ་བདུན་གཟིས། །
ཁོ་བོའི་བློ་ཡི་མུན་པ་ཕྱུང་། །
མཆོག་ཏུ་བརྩེ་བས་རྗེས་བཟུང་དང་། །
ད་དུང་དད་པའི་དབང་གིས་ཀྱང་། །
གཟུགས་ཅན་གྱི་གཟུགས་ཅན།
བསིལ་ལྗོངས་རིག་གནས་ཆུ་གཏེར་སྐྱེད་མོས་ཚལ། །
མཁས་གྲུབ་རིམ་བྱོན་ནོར་བུ་ཆུ་སྐྱེས་ཕྲེང་། །
གསང་གསུམ་རྣམ་ཐར་འོད་ཟེར་ཟེའུ་འབྲུ་འཛུམ། །
འགྲོ་ཀུན་མྱ་ངན་མེད་པའི་དཔལ་ལ་བཀོད། །
བསྙོན་དོར་གཟུགས་ཅན།
རབ་འབྱམས་གཞུང་ལུགས་འཆད་ལ་ཐོགས་མེད་འདི། །
ཡོངས་འཛིན་དམ་པ་མ་ཡིན་ཐོན་མི་སྟེ། །
གདུལ་བྱའི་རེ་བ་ཡོངས་སུ་སྐོང་བ་འདི། །
ཁྱོད་གསུང་མ་ལགས་ཡིད་བཞིན་ནོར་བུའི་བྱིན། །
341



གཙང་གསུམ་རླབས་ཀྱི་ཟེགས་མ།
རིགས་བརྗོད་པ་ཐོག་མའི་གསལ་བྱེད།
སྒེག་ལྡན་མ་ཡིས་འདོད་ལྡན་སྐྱེ་བོ་རྣམས། །
ཆགས་པའི་གདུང་བ་རབ་ཏུ་རྒྱས་བྱེད་ལ། །
དམ་ཆོས་སྒྲུབ་པའི་མཐུན་རྐྱེན་གཏན་བཅོམ་ཞིང་། །
རྣམ་ཀུན་ལོག་པའི་ལམ་དུ་བཀྲི་བར་བྱེད། །
བྱ་བ་བརྗོད་པ་ཐོག་མའི་གསལ་བྱེད།
མཛེས་པར་བྱས་སོ་ཁ་བའི་ལྗོངས་ཀྱི་རི། །
ཤེལ་གྱི་མཆོད་རྟེན་ཚར་དུ་དངར་བ་སྟེ། །
མཁས་དགུའི་དབུས་ན་མཉམ་མེད་དྭགས་པོ་རྗེ། །
དཀར་དམར་འཛུམ་པའི་མདངས་ཀྱིས་ཕྱུག་པས་ཀྱང་། །
ཡོན་ཏན་བརྗོད་པ་ཐོག་མའི་གསལ་བྱེད།
དྭངས་བསིལ་འབྲི་ཀླུང་སྔོན་མོའི་ཆབ། །
ས་མཆོག་ཙན་དན་དམར་པོའི་ལྗོན། །
མཁའ་དབྱིངས་རྒྱུ་སྐར་ཁྲག་ཁྲིག་ལས། །
རི་བོང་ཅན་གྱི་འོད་དཀར་ཡང་། །
རྫས་བརྗོད་པ་ཐོག་མའི་གསལ་བྱེད།
སངས་རྒྱས་སྐུ་ཡི་འོད་ཟེར་དཔག་མེད་ཀྱིས། །
འོག་མིན་ཞིང་གི་གཟི་མདངས་རབ་བསྐྱེད་ཅིང་། །
342



དཔེབརྗོད་བྱིས་པའི་རོལརྩེད།
ན་རཀ་དམྱལ་བའི་མུན་པ་དྲུངས་ནས་ཕྱུང་། །
སྐྱེ་དགུ་བློ་ཡི་མ་རིག་ཡོངས་སུ་བཅོམ། །
རིགས་བརྗོད་པ་བར་གྱི་གསལ་བྱེད།
ཞི་དུལ་སྤྱོད་པས་ཀུན་གྱི་ཡིད་བསུས་ཤིང་། །
ལེགས་བཤད་དགའ་སྟོན་སྤེལ་བའི་བཤེས་གཉེན་གྱི། །
ཟབ་རྒྱས་ཆོས་ཀྱི་གདམས་ངག་སྣ་ཚོགས་ཀྱིས། །
ཉེ་གནས་བླང་དོར་གསལ་བའི་ལམ་ལ་དྲངས། །
བྱ་བ་བརྗོད་པ་བར་གྱི་གསལ་བྱེད།
བྱམས་དང་སྙིང་རྗེ་དག་གིས་ཞེ་སྡང་ཅན། །
ཧ་ནུ་མཱནྡས་ཀླ་ཀློ་འཇོམས་པར་བྱེད། །
རྩེ་གཅིག་བསམ་གཏན་གཡོ་བ་མེད་པ་ཡིས། །
བྱིང་རྒོད་རྣམ་གཡེང་དགྲ་བོ་མཐའ་དག་ཀྱང་། །
རིགས་བརྗོད་པ་མཐའ་མའི་གསལ་བྱེད།
ཞིང་འདིར་མྱང་འདས་ཆོས་སྐུ་མངོན་མཛད་ཀྱང་། །
ལ་ལ་ཡུམ་གྱི་ལྷུམས་སུ་ཞུགས་ཚུལ་བསྟན། །
གཞན་དག་ཐེག་གསུམ་ཆོས་ཀྱི་འཁོར་ལོ་བསྐོར། །
འགྲོ་བའི་རྩ་ལག་ཟས་གཙང་སྲས་དེ་རྒྱལ། །
343



གཙང་གསུམ་རླབས་ཀྱིཟེགས་མ།
བྱ་བ་བརྗོད་པ་མཐའ་མའི་གསལ་བྱེད།
རྩི་ཤིང་ལོ་འདབ་རྒྱས་པས་ཕྱུགས་རིགས་ཁྱུ། །
ལེགས་བཤད་འཚོལ་ལ་མཁས་པས་བླང་དོར་ཡིད། །
ཞུམ་མེད་བརྩོན་འགྲུས་བགོས་པས་སྐབས་གཉེར་དོན། །
མི་ཉམས་ཡར་ངོའི་ཟླ་བཞིན་གོང་དུ་འཕེལ། །
ཕྲེང་བའི་གསལ་བྱེད།
བུ་རམ་ཤིང་པས་གདམས་པའི་ཡང་དག་ལམ། །
དེར་བགྲོད་མཁས་དབང་འབུམ་གྱི་མན་ངག་གནད། །
ཚུལ་བཞིན་ཉམས་སུ་བསྟར་བས་བླ་མེད་ཀྱི། །
བྱང་ཆུབ་གོ་འཕང་མཆོག་གི་དངོས་གྲུབ་བརྙེས། །
འགལ་བའི་དོན་གྱི་གསལ་བྱེད།
གནས་ལྔ་མཐར་སོན་ས་སྐྱ་པཎ་ཆེན་གྱིས། །
འཆད་རྩོད་རྩོམ་པའི་དཔལ་གྱི་རྣམ་པ་དེས། །
འཕྲོག་བྱེད་དགའ་བོའི་ལྟ་ངན་དྲུངས་ཕྱུང་ཡང་། །
ལུང་རྟོགས་བསྟན་པའི་རྒྱལ་མཚན་ཕྱོགས་བཅུར་ཚུགས། །
དོན་གཅིག་པའི་གསལ་བྱེད།
དབང་ཕྱོགས་རི་ཡི་རྩེ་ནས་འོད་དཀར་ཅན། །
མངོན་པར་འཕགས་པས་ཀུ་མུད་འཛུམ་གྲོལ་ཞིང་། །
344



དཔེབརྗོད་བྱིས་པའི་རོལརྩེད།
ཆགས་པའི་གདུང་བས་མནར་བའི་མཛའ་གཅུགས་ཟུང་། །
འཁྲིག་པའི་བདེ་བ་མྱོང་བའི་སྐལ་བཟང་ཐོབ། །
སྦྱར་བའི་གསལ་བྱེད། །
གང་ལྟར་ཕན་བདེའི་འོད་སྣང་གསལ་བྱེད་ཅིང་། །
འདོད་དགུ་ཡིད་བཞིན་རབ་ཏུ་འཇོ་མཛད་པའི། །
ནོར་བུ་མཆོག་དེ་རྒྱ་མཚོའི་དབུས་ན་འཕགས། །
བཤེས་གཉེན་གང་དེ་ཉེ་གནས་དད་མོས་ངོར། །
ཚིག་བསྐོར་བ།
སློབ་དཔོན་དམ་པའི་གསུང་གི་བདག་རྐྱེན་གྱིས། །
ཤེས་པས་སྟོང་བའི་ཉེ་གནས་ཡིད་རབ་ཚིམ། །
མཚར་སྡུག་པདྨའི་སྦྲང་རྩི་གསར་བའི་རོས། །
རྐང་དྲུག་ཚོགས་ཀྱི་ལྟོ་འདུན་རབ་ཏུ་ཚིམ། །
དོན་བསྐོར་བ།
མ་འོངས་རྫོགས་པའི་སངས་རྒྱས་མངོན་འགྱུར་ཆེད། །
ཞི་ལྷག་ཏིང་འཛིན་ལས་རུང་སྒོམ་པ་དང་། །
ཁྱད་པར་གསང་སྔགས་དམ་ཚིག་ལ་གནས་ཏེ། །
ཐར་བ་དག་པའི་ཞིང་དུ་བདག་ཀྱང་བགྲོད། །
345



གཙང་གསུམ་རླབས་ཀྱི་ཟེགས་མ།
ཚིག་དོན་གཉིས་ཀར་བསྐོར་བ།
གང་གི་ལེགས་བཤད་གཏམ་གྱི་དགའ་སྟོན་གྱིས། །
བློ་ལྡན་ཡིད་ཀྱི་སྤོབས་པ་རབ་ཏུ་རྒྱས། །
འཆད་རྩོད་རྩོམ་པའི་དཔལ་གྱི་རྣམ་པ་ཡིས། །
གདུལ་བྱའི་བློ་ཡི་མོས་པ་རབ་ཏུ་རྒྱས། །
འདས་པ་འགོག་པ།
རྒྱལ་མཆོག་དྲུག་པ་ཚངས་དབྱངས་རྒྱ་མཚོ་ཉིད། །
ནམ་མཁའི་དབྱིངས་སུ་མངོན་སུམ་འཕུར་ཞེས་རྫུན། །
འོན་ཏེ་རྩ་རླུང་ཐིག་ལེར་དབང་འབྱོར་ན། །
བྱ་དཀའི་སྤྱོད་པ་ལས་སུ་རུང་བར་ངེས། །
ད་ལྟ་བ་འགོག་པ།
རྒྱལ་ཀུན་ཡེ་ཤེས་རང་གཟུགས་དབྱངས་ཅན་མ། །
རབ་སྙན་ཕྱག་གི་རྒྱུད་མངས་སྒྲོག་གམ་ཅི། །
འདོད་སྲེད་ཞགས་པས་བཅིངས་པའི་སྐྱེ་བོ་རྣམས། །
ཁྱོད་ཞལ་མཐོང་བའི་མོད་ལ་འགུགས་མིན་ནམ། །
མ་འོངས་པ་འགོག་པ།
གཞོན་ནུ་མ་ཁྱོད་བཞིན་དང་འབྱོར་བ་ལ། །
ཆེས་ཆེར་དགྱེས་པས་ལང་ཚོའི་མཛེས་གཟུགས་ཀྱང་། །
346



དཔེབརྗོད་བྱིས་པའི་རོལ་རྩེད།
ཕངས་མེད་གཞན་ལ་ལོངས་སྤྱོད་སྐབས་བྱིན་ན། །
ཁྱོ་བོའི་མཛའ་བརྩེའི་བསམ་པ་ཡལ་བར་ངེས། །
ཆོས་འགོག་པ། །
གཙུག་གཏོར་རྣམ་རྒྱལ་ཁྱོད་ཀྱི་ཕྱག་ཡངས་ཀྱིས། །
སྲིད་གསུམ་ཚེ་ཡི་དངོས་གྲུབ་སྟེར་ཞེས་རྫུན། །
ལས་ཀྱི་རྣམ་པར་སྨིན་པས་རབ་གདུང་བའི། །
སྙིགས་དུས་མི་རྣམས་མི་རྟག་འཆི་འདི་ཅི། །
ཡང་ན།
བསིལ་ལྗོངས་ཐ་སྙད་རྣ་བར་ཐོས་ཙམ་གྱིས། །
ཚ་བའི་གདུང་བ་མ་ལུས་འཇོམས་ཞེས་རྫུན། །
ཐན་པས་ཉིན་ནས་རོང་བའི་ཞིང་ས་དེར། །
ལོ་ལེགས་འབྲུ་ཙམ་དབེན་པའི་རྒྱུ་ཅི་ཞིག །
ཡང་ན།
སྦྱིན་པ་ཤིན་ཏུ་བྱིན་པའི་ནུས་པ་ཡིས། །
བསོད་ནམས་འབྲས་བུ་རྒྱ་ཆེན་འགྲུབ་ཅེས་རྫུན། །
སློང་མོ་དག་ལ་སེར་སྣས་སྟེར་བ་ཡིས། །
འཛད་ཅིང་ནོར་གྱིས་དབུལ་འདི་ཅི་ཡིས་ནོངས། །
ཆོས་ཅན་འགོག་པ།
ཡིད་བཞིན་འཁོར་ལོའི་མཚར་སྡུག་ལང་ཚོའི་སྐུར། །
347



གཙང་གསུམ་རླབས་ཀྱི་ཟེགས་མ།
མཚན་དཔེའི་འོད་སྣང་བཀྲ་བར་དཔག་དཀའ་སྟེ། །
དྲང་སྲོང་ཆེན་པོས་གསུངས་པའི་ངོ་མཚར་གཏམ། །
ཐོས་པ་ཙམ་ལས་མངོན་སུམ་ཡུལ་དུ་མིན། །
རྒྱུ་འགོག་པ།
ཆགས་སྡང་དབང་གིས་ཀུན་ལ་འཚེ་འདོད་ཀྱི། །
ཉེས་པའི་བསྙོན་འདིང་དྲག་ཏུ་འཁེལ་ན་ཡང་། །
གནོད་སེམས་ངན་པའི་རྒྱུ་ཡིས་མ་བསླད་ཕྱིར། །
ཚ་དམྱལ་མངོན་སུམ་མཐོང་ཡང་བདག་མི་འཇིགས། །
འབྲས་བུ་འགོག་པ།
འཚོ་བྱེད་མཁས་པའི་མན་ངག་ལྷུར་ལེན་ཞིང་། །
སྦྱོར་ལེགས་གསང་སྨན་དྲག་ཏུ་བརྟེན་བྱས་ཀྱང་། །
ད་དུང་ལུས་ཀྱི་ཟུག་རྡུ་ཕྲ་མོ་ཡང་། །
འཇོམས་པར་མི་འགྱུར་རྐྱེན་དེ་ཅི་ཡིས་བསླད། །
རྗེས་གནང་གིས་འགོག་པ།
པཎ་ཆེན་རིན་པོ་ཆེ་ཁྱོད་འོག་མིན་ཞིང་། །
ཞི་བའི་དབྱིངས་སུ་གཤེགས་ན་དེ་ལྟར་མཛོད། །
ཉོན་མོངས་གདུང་བས་མནར་བའི་ལུས་ཅན་ཚོགས། །
མྱ་ངན་དྲག་པོས་ཡུན་རིང་འཚོ་མི་འགྱུར། །
348



དཔེབརྗོད་བྱིས་པའི་རོལརྩེད།
དབང་གིས་འགོག་པ།
མཚུངས་མེད་ཡོངས་འཛིན་རིན་པོ་ཆེ། །
གང་གཤེགས་བཞེད་དོན་ལྷུན་འགྲུབ་ཅིང་། །
ཆོས་ཀྱི་དགེ་མཚན་རྒྱུས་འགྱུར་མོད། །
འོན་ཀྱང་ཡུལ་འདིར་གདུལ་བྱ་སྐྱོངས། །
མ་གུས་པས་འགོག་པ།
ཁྱོད་ལ་བཅོས་མིན་བརྩེ་དུངས་མཆིས་གྱུར་ན། །
ཁྱོ་ཤུག་བདེ་བར་འཚོ་བའི་སྟོབས་དང་ལྡན། །
འོན་ཀྱང་མཛངས་མའི་སྤྱོད་པ་སྐྱོང་བའམ། །
འཕྱོན་མའི་ལས་ལ་གཞོལ་བར་ཅི་དགའ་མཛོད། །
ཤིས་བརྗོད་ཀྱིས་འགོག་པ།
བདག་མེད་རྟོགས་པའི་ཤེས་རབ་མ་སྦྱངས་ན། །
རྟག་ཆད་ལྟ་བ་རྒྱུད་ལ་སྨིན་གྱུར་ཅིག ། །
བདག་ནི་རྗེས་ཕྱག་གང་མང་འབུལ་འཚལ་ཏེ། །
སྟོང་ཉིད་ལྟ་བའི་དབྱིངས་སུ་རིངས་ཀྱིས་འགྲོ། །
རྩུབ་མོས་འགོག་པ།
རྫོང་དཔོན་དམ་པས་སྲིད་སྐྱོང་བོར་བདེན་ན། །
གླིང་འདིར་ས་གཞི་སྐྱོང་བ་གཞན་འགའ་འཚོལ། །
349



གཙང་གསུམ་རླབས་ཀྱི་ཟེགས་མ།
ཐུགས་རྗེའི་བདག་རྐྱེན་བྱིན་པའི་འཁོར་འབངས་རྣམས། །
སོ་སོའི་ཁེ་དབང་གཉེར་ལས་གཞན་དུ་ཅི། །
གྲོགས་ཀྱིས་འགོག་པ།
གྲོགས་ཁྱོད་ཁྱིམ་ཐབ་འཚོལ་ན་གཟབ་ནན་གྱིས། །
ལང་ཚོའི་སྐབས་དང་བསྟུན་ནས་ལས་མྱུར་རྩོམ། །
ཕྱིས་སུ་གཉེར་རིས་གདོང་ནས་གྱེས་པའི་ཚེ། །
ལུས་ཕྲའི་བཞིན་རས་ལོངས་སྤྱོད་སྐབས་ཀྱང་དབེན། །
འབད་པས་འགོག་པ།
སློབ་དཔོན་མཆོག་ཁྱོད་སྲིན་པོའི་ཁ་གནོན་དུ། །
ཡུན་རིང་བཞུགས་ཞེས་བརྗོད་པར་འདོད་ན་ཡང་། །
སྙིགས་མའི་གདུང་བས་མནར་བའི་བོད་འབངས་རྣམས། །
མཐོང་བས་མ་བཟོད་འབྱོན་ཅེས་ངག་ནས་ཐལ། །
གཞན་དབང་གིས་འགོག་པ།
འབྱོར་བས་དབུལ་བའི་ལུས་ཅན་འགའ་ཡི་ཕྱིར། །
དགོས་འདོད་འཇོ་བའི་ནོར་བུར་ཡུན་རིང་མཆོད། །
སྔོན་ཚེ་སེར་སྣ་བྱས་པའི་ལུས་ཅན་ཁྱོད། །
ལས་འབྲས་བསླུ་མེད་དེ་ལ་བགྲོ་བར་འཚལ། །
350



དཔེ་བརྗོད་བྱིས་པའི་རོལརྩེད།
ཐབས་ཀྱིས་འགོག་པ།
རྡོ་རྗེ་འཆང་ཁྱོད་གདུལ་བྱ་གཞན་གྱི་སླད། །
གནས་གཞན་འབྱོན་པར་འདོད་ན་དེ་ལྟར་མཛོད། །
སྙན་བརྒྱུད་མན་ངག་འཁྱིལ་བའི་བུམ་བཟང་ཉིད། །
འོ་སྐོལ་དད་པའི་རྟེན་དུ་གནང་བར་འཚལ། །
ཁྲོ་བས་འགོག་པ།
ཉམ་ཆུང་བྱིས་པའི་དུས་སུ་ཡབ་ཡུམ་ཞེས། །
མིང་གི་ལྷག་མ་ཙམ་ཡང་མི་ཐོས་ན། །
སླད་ནས་རང་དབང་ན་ཚོད་སྨིན་པའི་དུས། །
ཕན་མེད་གུས་པའི་ཡུལ་གྱིས་དགོས་པ་ཅི། །
སྙིང་རྗེས་འགོག་པ།
ཕ་ལ་མ་གུས་མ་ལ་མ་བྱམས་ཤིང་། །
ཐོས་བསམ་སློབ་གཉེར་བྱེད་ལ་མི་དགའ་བར། །
ལང་ཚོའི་མེ་ཏོག་འཆི་རྐྱེན་ཐོག་སེར་གྱིས། །
བཅོམ་པའི་གཞོན་ནུ་གང་དེ་སྙིང་རྗེའི་ཡུལ། །
འགྱོད་པས་འགོག་པ།
གནས་སྐབས་བདེ་བའི་འབྱོར་ཕྱུག་མ་སྨིན་ཞིང་། །
མཐར་ཐུག་ཕན་པའི་དམ་ཆོས་མ་འགྲུབ་པར། །
351



གཙང་གསུམ་རླབས་ཀྱི་ཟེགས་མ།
T
རྣམ་གཡེང་རྩེད་འཇོའི་དབང་དུ་ཐལ་ཆེ་བའི། །
ལང་ཚོའི་དུས་བཟང་ཡོལ་བར་ཧ་ཅང་འགྱོད། །
ཐེ་ཚོམ་གྱིས་འགོག་པ།
ཅི་འདི་ཀུན་གསལ་དབྱིངས་ཀྱི་ཆུ་འཛིན་ནམ། །
ཡང་ན་གཡང་དཀར་ལུག་ཁྱུ་གཟན་ལ་ཆགས། །
འབའ་སྒྲ་དང་བཅས་མཚེར་སར་འཁོད་པའི་ཕྱིར། །
སྟོན་ཀའི་དུས་ཀྱི་སྤྲིན་དཀར་དེ་མ་ཡིན། །
སྦྱར་བའི་འགོག་པ།
སྔོ་བསངས་ཡངས་པའི་ངོས་ནས་རབ་གཡོ་ཞིང་། །
གང་ལ་འདོད་དགུ་འཇོ་བའི་དཔལ་གྱིས་ཕྱུག །
བལ་ལྡན་སྟོན་གྱི་ཆུ་འཛིན་འཁྲིགས་བཞིན་དུ། །
ཨ་སྔོན་དབྱིངས་ཀྱི་མཁའ་གླང་དེས་ཅི་བྱ། །
དོན་གཞན་གྱིས་འགོག་པ།
ཡོངས་འཛིན་མཆོག་ཁྱོད་རིག་པའི་ཕ་མཐར་སོན། །
ད་དུང་རྣམ་ཀུན་ཐོས་བསམ་བྱེད་འདི་ཅི། །
འོན་ཀྱང་འདབ་བརྒྱའི་དབུས་ཀྱི་བླ་མ་རས། །
སྦྲང་རྩི་ངོམ་པ་མེད་པར་སྤྱོད་ལ་ལྟོས། །
352



དཔེབརྗོད་བྱིས་པའི་རོལརྩེད།
རྒྱུས་འགོག་པ།
འོད་ཟེར་སྟོང་ལྡན་རྟ་བདུན་དབང་བོ་ཁྱོད། །
མུན་པ་ཀུན་གྱི་གཉེན་པོར་ཤར་ན་ཡང་། །
སྣང་གསལ་ཞེས་པའི་ཐ་སྙད་ལྡན་པའི་ཕྱིར། །
དེ་ལས་ལྷག་པའི་བསྟོད་བསྔགས་ཅི་ཞིག་བྱ། །
ཡང་ན།
ནུ་འོ་ལྟུད་དང་བྱམས་པས་སྐྱོང་ངོ་ཞེས། །
མཚུངས་མེད་ཨ་མའི་དཔལ་ལ་མི་བསྟོད་དེ། །
རྨད་བྱུང་གཟུགས་ཀྱི་སྐྱེ་མཆེད་དེ་ཁོ་ན། །
ལེགས་པར་སྐྱོང་བའི་བཀའ་དྲིན་འདི་ལས་ཅི། །
ཀུན་ཁྱབ་ཀྱི་དོན་གཞན་བཀོད་པ།
སེམས་ཅན་སྲོག་ལ་འཚེ་བས་ངན་སོང་དུ། །
སྐྱེ་བར་འགྱུར་ངེས་དེ་ལ་མཚར་ཅི་ཡོད། །
ནས་ཀྱི་ས་བོན་དག་ལས་ནས་ཁོ་ན། །
འབྱུང་བའི་རྒྱུ་འབྲས་བསླུ་བ་མེད་ལ་ལྟོས། །
ཁྱད་པར་ལ་གནས་པའི་དོན་གཞན་བཀོད་པ་
བཤེས་གཉེན་དམ་པའི་ངག་གི་བདུད་རྩི་ཡིས། །
ཉེ་གནས་བློ་ཡི་མོས་པ་ཀུན་ནས་ཚིམ། །
353



|
གཙང་གསུམ་རླབས་ཀྱི་ཟེགས་མ།
-
པད་དཀར་ཟེའུ་འབྲུའི་དབུས་ཀྱི་སྦྲང་རྩི་ཡིས། །
སྙན་འཇེབས་བྷ་མ་ར་ཡི་ལྟོ་རབ་ཚིམ། །
སྦྱར་བའི་དོན་གཞན་བཀོད་པ།
བདེན་གཉིས་ཡིད་ལ་གོམས་པ་ཡིས། །
ཉོན་མོངས་དྲི་མ་ཀུན་ནས་སྦྱངས། །
དག་བྱེད་ཀྱིས་ཀྱང་བཙོག་པ་ཀུན། །
ཤིན་ཏུ་འཁྱུད་པ་མ་ཡིན་ནམ། །
འགལ་བའི་དོན་གཞན་བཀོད་པ།
བཤེས་གཉེན་མཆོག་ཁྱོད་ཐོབ་དང་གོ་ས་ཡིས། །
དབུལ་ཡང་སྐལ་ལྡན་གདུལ་བྱའི་གཙུག་ན་མཛེས། །
པདྨ་དཀར་པོ་འདམ་ལས་སྐྱེས་ན་ཡང་། །
ལུས་ཅན་ཀུན་གྱིས་མཆོད་པའི་རྫས་སུ་བསྟེན། །
མི་འོས་པའི་དོན་གཞན་བཀོད་པ།
རབ་འབྱམས་གཞུང་ལུགས་ཀུན་ལ་སྦྱོང་བ་ཡི། །
དགེ་སྡིག་ལེགས་ཉེས་འབྱེད་པ་བསླབ་བྱའི་གནད། །
རྣ་བར་གཟན་ཞིང་རྣམ་རྟོག་སྐྱེ་བྱེད་པའི། ། །
ཉོན་མོངས་བག་ཆགས་བརྟས་པའི་ལས་འདི་སྐྱོ། །
འོས་པའི་དོན་གཞན་བཀོད་པ།
ཚེ་སྦྱིན་ཡིད་བཞིན་འཁོར་ལོའི་ཞལ་བཟང་གིས། །
354



དཔེ་བརྗོད་བྱིས་པའི་རོལཁྱེད།
འགྲོ་ཀུན་འཆི་མེད་ཚེ་ཡི་དངོས་གྲུབ་སྟེར། །
བསིལ་ཟེར་དབང་བོའི་འོད་ཀྱི་དཀྱིལ་འཁོར་ཡིས། །
ཀུ་མུད་ཚོགས་ཀྱི་འདབ་མ་རབ་ཏུ་རྒྱས། །
ཡང་ན།
དགའ་མའི་དམར་མདངས་བཞིན་རས་ཀྱིས། །
བདག་གི་ཡིད་ནི་རབ་ཏུ་གདུང་། །
དམར་བའི་བདག་ཉིད་སྲེག་ཟ་དང་། །
མཚུངས་པར་ཤིན་ཏུ་རིགས་མིན་ནམ། །
འོས་ཤིང་མི་འོས་པའི་དོན་གཞན་བཀོད་པ།
ཁྱིམ་པས་ཚུལ་མིན་ལས་ལ་གཞོལ་སྲིད་མོད། །
རབ་ཏུ་བྱུང་པས་ཅིའི་ཕྱིར་ལོག་ཆོས་སྤྱོད། །
དམུས་ལོང་གཡང་དུ་ལྟུང་བ་ཡོད་སྲིད་ཀྱང་། །
མིག་ལྡན་གཡང་སར་མཆོང་བ་རིགས་སམ་ཅི། །
མི་འོས་ཤིང་འོས་པའི་དོན་གཞན་བཀོད་པ།
དམ་པ་དག་ཀྱང་དོན་ལ་རྨོངས་གྱུར་ན། །
རིག་པས་དབུལ་རྣམས་ལོག་ཆོས་ཅིས་མི་སྤྱོད། །
ཤེས་ལྡན་དག་གིས་མ་བྱིན་ལེན་པ་ན། །
དུད་འགྲོ་ཁྱི་ཡིས་བརྐུས་པ་མཚར་དུ་ཅི། །
355



གཙང་གསུམ་རླབས་ཀྱི་ཟེགས་མ།
གཅིག་གི་ལྡོག་པ་ཅན།
དཀར་དམར་བཀྲག་མདངས་ལྡན་པ་དང་། །
དྲི་ཞིམ་རབ་ཏུ་འཐུལ་བ་ཡིས། །
དགའ་མ་མཆོག་དང་ཆུ་སྐྱེས་གཉིས། །
མཚུངས་ཀྱང་སྒྲ་ཡིས་རྣམ་པར་དབྱེ། །
གཉིས་ཀྱི་ལྡོག་པ་ཅན།
ཟས་གཙང་སྲས་དང་སུམ་ལྡན་རྡོ་རྗེ་འཛིན། །
ཟབ་གསང་ཆོས་སྒྲ་སྒྲོག་ལ་དབྱེར་མེད་ཀྱང་། །
གང་ཉིད་འཕགས་ཡུལ་རྡོར་ལྡན་གནས་མཆོག་དང་། །
མཆོག་ཁྱོད་གངས་ཅན་གདུལ་བྱའི་སྙིང་ན་བརྗིད། །
སྦྱར་བའི་ལྡོག་པ་ཅན།
བཤེས་གཉེན་མཆོག་དང་ཡོངས་འདུ་སྔོན། །
དགོས་འདོད་སྐོང་བར་མཚུངས་ན་ཡང་། །
དཔག་བསམ་ཤིང་དེ་སུམ་རྩེན་ཚལ། །
མཚུངས་མེད་མགོན་དེ་གཙང་གསུམ་ཡུལ། །
འགོག་པའི་ལྡོག་པ་ཅན།
རབ་མཛེས་འཇའ་ཚོན་འོད་ཀྱིས་འཁྱུད་པ་དང་། །
དཀར་གསལ་བཞིན་རས་ལྡན་པར་མཚུངས་ན་ཡང་། །
356



དཔེབརྗོད་བྱིས་པའི་རོལརྩེད།
ཟབ་དོན་དབྱངས་སུ་གྱེར་བའི་ཚངས་སྲས་མར། །
ཏི་སེ་གངས་ཀྱི་རི་ཡིས་འགྲན་དུ་ཅི། །
གཏན་ཚིགས་ལྡོག་པ་ཅན།
གནས་སྐབས་བདེ་བའི་དབང་ཕྱུག་ཐོབ་པ་དང་། །
ཕས་རྒོལ་འཇོམས་པའི་ནུས་མཐུ་ཆེར་ལྡན་ཡང་། །
བདག་འཛིན་འཆིང་བ་གཏན་ནས་མ་ལྷོད་ཕྱིར། །
མུ་སྟེགས་སྟོན་པ་མགོན་པོ་ཁྱོད་ལས་དམན། །
རྟེན་གྱི་ལྡོག་པ་ཅན།
རྟ་མགྲིན་རྒྱལ་བའི་སྐུ་དང་རྟ་གདོང་མེ། །
ཕན་ཚུན་དབྱེ་བ་ཙམ་གྱི་ཁྱད་པར་ཡང་། །
གང་སྐུ་ཨོ་རྒྱན་ཡུལ་གྱི་དུར་ཁྲོད་དང་། །
རྒོད་མ་ཁ་དེ་ལན་ཚྭའི་རྒྱ་མཚོའི་མཐའ། །
ལྷག་པའི་ལྡོག་པ་ཅན།
སྲིད་པའི་སྒྲོན་མེར་རི་བོང་གཟུགས་བརྙན་དང་། །
བསིལ་བའི་རེག་བྱ་དག་གིས་མཚན་པ་མེད། །
ཀུན་ཕན་སྒེག་མོའི་ཞལ་གྱི་དཀྱིལ་འཁོར་རུ། །
ཕུལ་བྱུང་མཛེས་ཆོས་དག་གིས་རྣམ་པར་བརྒྱན། །
357



གཙང་གསུམ་རླབས་ཀྱི་ཟེགས་མ།
མཚུངས་ཆོས་དང་འབྱེད་བྱེད་གཉིས་ལ་སྒྲས་ཟིན་པའི་ལྡོག་པ་ཅན།
ཏི་སེ་གངས་ཀྱི་རི་བོ་མཚོ་བྱུང་མའི། །
རབ་དཀར་གཟུགས་ཀྱི་ཁ་དོག་ཀུན་ཏུ་མཛེས། །
ཁྱོད་སྐུ་ཕུན་ཚོགས་མཚན་དཔེས་མཛེས་པ་དང་། །
ཏི་སེ་ཁ་བའི་རྡུལ་གྱིས་རྣམ་པར་དབྱེ། །
མཚུངས་ཆོས་སྒྲས་མ་ཟིན་ཀྱང་འབྱེད་བྱེད་སྒྲས་ཟིན་པའི་ལྡོག་པ་ཅན།
འཆད་རྩོད་རྩོམ་པའི་ཡོན་ཏན་མཁས་པའི་རྒྱུན། །
ཐོས་བསམ་སྒོམ་པའི་ཤེས་རབ་རྣལ་འབྱོར་རྒྱུན། །
མཁས་རྣམས་བློ་ལྡན་མོས་པའི་ཞིང་ས་སྟེ། །
རྟོགས་ལྡན་ལྷར་བཅས་འགྲོ་བའི་གཙུག་ན་མཛེས། །
ཡང་ན།
ཆུ་འཛིན་ལང་ལོང་འཁྲིགས་པ་ནམ་མཁའི་རྒྱན། །
བལ་ལྡན་མཆོང་ལྡིང་རྩེན་པ་ནོར་འཛིན་རྒྱན། །
མཁའ་འདིས་དངོས་ཀུན་སྐྱེ་བའི་གེགས་མེད་ཅིང་། །
ས་གཞིས་སྐྱེ་དགུ་ཐེག་པའི་མཐུ་དང་ལྡན། །
རིགས་མཐུན་ལྡོག་པ་ཅན། །
ནོར་བུ་ཀེ་ཏ་ཀ་ཡིས་མི་བགྲུང་ཞིང་། །
འགྲོས་མཛེས་མཆུ་ཡིས་འབྱེད་པ་ནུས་མིན་པའི། །
358



དཔེ་བརྗོད་བྱིས་པའི་རོལ་རྩེད།
མཛའ་གཅུགས་ཟུང་གི་བརྩེ་དུངས་འོ་ཆུ་འདི། །
གཉེན་སྒྲིག་རང་དབང་སྤྱོད་པའི་རྒྱན་དུ་འཁྱིལ། །
ཕྱི་རྒྱུ་གཞན་ཅུང་ཟད་སྟོན་པའི་སྲིད་པ་ཅན།
མ་བཅོམ་ནོར་འཛིན་གཟབ་མཆོར་ངང་གིས་དོར། །
མ་བཟུང་ཆུ་ཀླུང་འཁྱག་རོམ་བཙོན་དུ་ཟིན། །
བྱུགས་པ་མིན་ཡང་ས་འཛིན་ཏོག་དཀར་རྒྱན། །
དགུན་གྱི་ཡུལ་ལྗོངས་སྐྱོ་བའི་ཉམས་ཀྱིས་མནར། །
ནང་རྒྱུ་ཅུང་ཟད་སྟོན་པའི་སྲིད་པ་ཅན།
མ་བྱས་ཀེ་ལ་ཤ་ཡི་མདངས་འཕྲོ་བཞིན། །
མ་བྱུགས་མིག་སྨན་མདོག་ལྡན་མགོ་སྐྲ་ནག།
མ་བསྲངས་ངང་གིས་དྲང་བའི་འཇོ་སྒེག་གཟུགས། །
མ་བོས་མཛེས་མ་མིག་གི་ལོངས་སྤྱོད་ལྡན། །
ངོ་བོ་ཙམ་སྟོན་པའི་སྲིད་པ་ཅན།
མ་བསྐུལ་བཞིན་གྱི་འཛུམ་མདངས་ཀུན་ལ་སྟོན། །
མ་བོས་སྐྱེ་བོ་ཀུན་ཀྱང་མགྲོན་དུ་འཁོར། །
མ་བསྲེགས་ཆགས་པའི་གདུང་བས་རྟག་ཏུ་མནར། །
མ་བཅོས་ངན་དགུ་ཚང་འདི་གཡེམ་མའི་ཆོས། །
སྤྱིའི་བསྡུས་བརྗོད།
སྔོ་ལྗང་ལོ་འདབ་ཁུར་གྱིས་རབ་ལྕི་བའི། །
359



གཙང་གསུམ་རླབས་ཀྱི་ཟེགས་མ།
གང་སར་གྲིབ་བསིལ་སྦྱིན་པའི་དབྱར་སྡོང་ཆེ། །
རིང་དུ་སྤངས་ནས་ཤིང་སྐམ་ཡལ་གའི་འོག །
བསིལ་བའི་རེ་ལྟོས་འཆའ་འདིར་དགོས་པ་ཅི། །
ཁྱད་གཞི་ཐ་དད་ཅིང་ཁྱད་ཆོས་གཅིག་པའི་བསྡུས་བརྗོད།
ཕྱི་ནང་དྲི་མས་མ་བསྒྲིབས་རང་བཞིན་གསལ། །
ཀུན་ལ་འདོད་དགུ་འཇོ་བའི་དཔལ་ཡོན་ལྡན། །
མུན་པའི་གཉེན་པོ་ནོར་བུ་རིན་པོ་ཆེ། །
བདག་སོགས་གདུལ་བྱའི་བསོད་ནམས་སྐལ་བར་ཐོབ། །
ཁྱད་ཆོས་ཐ་དད་པ་དང་ཐ་མི་དད་པའི་བསྡུས་བརྗོད།
ཆུ་ཡི་རྫིང་བུ་དག་ལས་སྐྱེས། །
རྟ་བདུན་རྒྱལ་པོར་ལྷག་པར་མཛའ། །
རབ་མཛེས་དྲི་ཞིམ་ཆུ་སྐྱེས་ཚལ། །
དེ་རིང་བདག་གི་སྐལ་བས་རྙེད། །
སྔོན་མེད་བསྡུས་བརྗོད།
ཟླ་བའི་ཟེར་གྱིས་ཟུམ་པར་མི་འགྱུར་ཞིང་། །
འདམ་རྫབ་རྡུལ་གྱིས་རྟག་ཏུ་གོས་མིན་པའི། །
མཛེས་སྡུག་ཡིད་དབང་འཕྲོག་པའི་འདབ་བརྒྱའི་ཚལ། །
བུང་བས་བག་ཡངས་རྩེན་པའི་སྐལ་བར་སྦོམ། །
360



དཔེབརྗོད་བྱིས་པའི་རོལརྩེད།
ཁྱད་འཕགས་ཕུལ་བྱུང་།
ཡེ་ཤེས་མེ་དཔུང་རབ་ཏུ་ཅ་ཆེད་པའི་དབུས། ༽
རྨ་སྐྱེས་མདངས་ལྡན་ཁྲོ་ཞལ་རྔམ་ཞིང་བརྗིད། །
ཁྲག་ཞག་རྒྱ་མཚོའི་ཀློང་གི་རྟ་མགྲིན་དབང་། །
རྟ་གདོང་མེ་རིའི་དབུས་ནས་མཚོན་མ་ཡིན། །
ཐེ་ཚོམ་ཕུལ་བྱུང་།
དུས་དང་གནས་སྐབས་ཀུན་ཏུ་སྤྱི་དོན་ལ། །
ཆགས་མེད་བརྩོན་པའི་བློ་ལྡན་སྐྱེ་བོ་ཁྱོད། །
རང་རང་ཁྱིམ་གྱི་འཁོར་བའི་ཟོང་རྟེན་ཞིག །
སྒྲུབ་པའི་གོ་སྐབས་ཡོད་མེད་འཕྱང་མོ་ཉུག །
ངེས་པ་ཕུལ་བྱུང་།
མཆོག་ཁྱོད་ཅན་བཞིའི་ལས་ལ་བྲེལ་བ་དང་། །
བར་དུ་ཁྱིམ་གྱི་བྱ་བ་ལོངས་སྤྱོད་སོགས། །
སྒྲུབ་པའི་གོ་སྐབས་ཡོད་ངེས་ཕུན་ཚོགས་ཀྱི། །
མཁོ་དགུ་འདི་འདྲ་འབྱུང་བ་ཅང་སྲིད་དམ། །
ངོ་མཚར་ཕུལ་བྱུང་།
འཇམ་མགོན་བླ་མའི་གསང་གསུམ་ལྗིད། །
འཇལ་ནུས་དབེན་ཡང་འདེགས་བཟོད་པའི། །
361



གཙང་གསུམ་རླབས་ཀྱི་ཟེགས་མ།
བྷོ་ཊའི་ཡུལ་གྱི་ཀུན་བཟོད་མའི། །
སྙིང་སྟོབས་འདི་ནི་ཨེ་མ་མཚར། །
སེམས་ལྡན་རབ་རྟོག
ཤིན་ཏུ་མཛའ་བས་བཅིངས་པའི་ཁྱོ་ཤུག་ཟུང་། །
ཕན་ཚུན་ཆགས་པའི་མིག་གི་ཟུར་མདའ་ཡིས། །
ཀུན་གསལ་དབྱིངས་སུ་རྒྱུ་བའི་འོད་དཀར་ཅན། །
དལ་བུར་བཞུད་ཅེས་རེ་འབོད་བྱེད་དམ་སྙམ། །
སེམས་མེད་རབ་རྟོག
ཚར་དུ་དངར་བའི་མེ་ཏོག་ལྡུམ་རའི་ནང་། །
ཨུཏྤ་ལ་ཡི་མགོ་ལྕོག་ལྡེམ་པ་ནི། །
རྩེད་འཇོར་རོལ་བའི་ཡུལ་མཆོག་འདི་འོ་ཞེས། །
བྱིས་པའི་ཚོགས་རྣམས་མགྲོན་དུ་བསུ་བ་འདྲ། །
ཏིང་འཛིན་རབ་རྟོག
ཡེ་ཤེས་མེ་ལོང་གསུང་དབྱངས་ཀྱིས། །
ཟབ་གསང་ཆོས་སྒྲ་སྒྲོག་པའི་ཚེ། །
སྤྲིན་གྱི་སྒྲ་ཡང་སབ་སིབ་ཀྱིས། །
ཕྱོགས་མཐར་བྲོས་ཚུལ་སྟོན་པ་བཞིན། །
སྐྱེད་བྱེད་འགྲུབ་པའི་རྒྱུ།
ཡིད་འོང་མཛེས་མའི་འཛུམ་ཞལ་གྱི། །
362



དཔེབརྗོད་བྱིས་པའི་རོལརྩེད།
ཆགས་པའི་ཟུར་མིག་གཡོ་བ་དེས། །
ཁོ་བོའི་ལུས་ཀྱི་བ་སྤུ་ཡང་། །
ལྡང་བའི་རྣམ་འགྱུར་ཅི་ཡང་སྟོན། །
ཉམས་བྱེད་འགྲུབ་པའི་རྒྱུ།
ཀུན་གསལ་དབྱིངས་ན་རབ་འབར་བའི། །
སྣང་བའི་བདག་པོའི་གཟི་འོད་ཀྱིས། །
འབྱུང་བོ་བྱ་ཡི་ཚོགས་རྣམས་ལ། །
ཉིན་དཀར་མུན་པའི་སྣང་བ་བྱིན། །
རྣམ་འགྱུར་གྱི་རྒྱུ།
ཆུ་སྐྱེས་རྫིང་དང་ལུས་ཕྲའི་གཟུགས། །
ཕུན་ཚོགས་འབྱོར་བའི་སྙིང་ནོར་ཀུན། །
དམ་ཆོས་བདུད་རྩིས་ཐུགས་ཚིམ་པའི། །
རབ་བྱུང་པ་ཡིས་དུག་ལྟར་སྣང་། །
འཐོབ་བྱའི་རྒྱུ།
སྐབས་འདིར་གཏན་གྱི་འདུན་མ་བསྒྲུབ་བྱ་ལ། །
བསྐུལ་བའི་ལེགས་བཤད་རྣ་བར་སྤྲོ་བྱེད་ཀྱང་། །
བཟང་པོའི་གཤིས་རྒྱུད་བརླགས་པར་མི་འགྱུར་བའི། །
ཕན་པའི་བྱ་བ་ཁོ་ནར་གཞོལ་བར་བྱས། །
363



གཙང་གསུམ་རླབས་ཀྱི་ཟེགས་མ།
ཕྱི་ཤེས་བྱེད་ཀྱི་རྒྱུ།
ས་འཛིན་ཡོད་རྒུར་གངས་ཀྱི་ཅོད་པན་འཆིང་། །
ནོར་འཛིན་སྒེག་མོར་ཁ་བའི་གཟབ་མཆོར་སྤྲས། །
ལྗོན་ཤིང་ཚལ་ཀུན་རྗེན་པར་ཕྱུང་གྱུར་པའི། །
གྲང་བས་ལུས་ཀྱི་སྤུ་ལོང་རྒྱས་པའི་དུས། །
ནང་ཤེས་བྱེད་ཀྱི་རྒྱུ།
སྐྱེས་བུར་འཛུམ་མདངས་མངོན་པ་ན། །
ཆགས་པའི་ཟུར་མིག་ཀེམ་ཀེམ་གཡོ། །
འབྱོར་ཕྱུག་མིག་གི་ཡུལ་གྱུར་ཚེ། །
ལུས་ཀྱང་ཕངས་མེད་འཚོང་ལ་བྲེལ། །
སྔ་ན་མེད་པའི་བྱེད་རྒྱུ།
ལྔ་རིག་མཁས་པའི་གོ་ས་མ་བཟུང་ཞིང་། །
ཡ་རབས་དམ་པའི་སྲོལ་རྒྱུན་མ་བསྐྱངས་ལ། །
ཐ་ན་ཁ་ཟས་ཙམ་ཡང་འཐོབ་དཀའ་བའི། །
འཁྱམ་པོ་དག་ལ་དམན་པའི་མིང་གྲགས་ཐོབ། །
ཞིག་ནས་མེད་པའི་བྱེད་རྒྱུ།
བཤེས་གཉེན་དམ་པའི་ཞལ་གདམས་སྙིང་ནས་བོར། །
364



དཔེ་བརྗོད་བྱིས་པའི་རོལ་རྩེད།
ཡབ་ཡུམ་བཟང་པོའི་ཁ་ཏ་རྣ་རྒྱབ་དོར། །
རིང་ནས་འགྲོགས་པའི་གྲོགས་དག་ངང་གིས་སྤངས། །
ད་ནི་གཅིག་པུར་ཁྲིམས་ཀྱི་རྒྱུ་རུ་ལྷུང་། །
ཕན་ཚུན་མེད་པའི་བྱེད་རྒྱུ།
བྲག་ཕུག་འདི་ནི་ཁྱིམ་གྱི་བཙོན་ར་མིན། །
མེ་ཏོག་འཐུང་རྣམས་མཛེས་མའི་ལུས་ལ་མིན། །
ཆོས་གོས་རྣམ་གསུམ་ཁྱིམ་པའི་གོས་མིན་ཕྱིར། །
རྣལ་འབྱོར་པ་རྣམས་དབེན་པ་ཁོ་ནར་གནས། །
སྤངས་ནས་མེད་པའི་བྱེད་རྒྱུ། །
ལེ་ལོ་གཡེང་བའི་རྣམ་འགྱུར་དང་། །
བྱིང་རྒོད་སྐྱོན་བཅས་རིང་སྤངས་ནས། །
བདེ་གཤེགས་ལམ་བཟང་ཞུགས་པ་ཡིས། །
རྫོགས་པའི་སངས་རྒྱས་ཞལ་ཡང་མཐོང་། །
རྒྱུ་དངོས་མེད་ལས་འབྲས་བུ་དངོས་མེད་སྐྱེས་པ།
མི་བཟད་འཇིགས་རུང་སྲིད་པའི་གཡུལ་ངོ་ནས། །
ཉོན་མོངས་དགྲ་ཚོགས་མ་ཐུལ་བ་མིན་ན། །
གཏན་གྱི་བདེ་ཆེན་ཐུབ་པའི་རྒྱལ་ས་ཆེར། །
བག་ཡངས་རྒྱུ་བའི་གོ་སྐབས་ཐོབ་པར་འགྱུར། །
365



གཙང་གསུམ་རླབས་ཀྱི་ཟེགས་མ།
རིང་འབྲས་ཀྱི་རྒྱུ།
སངས་རྒྱས་ཀུན་འདུས་ཨུ་རྒྱུན་ཞིང་གི་མགོན། །
གངས་ལྗོངས་འཛིན་མའི་ལྟོ་བར་ཞབས་བཀོད་ཅིང་། །
བསྟན་མ་བཅུ་གཉིས་དམ་ལ་བཏགས་པས་ན། །
ལྷ་སྲིན་སྡེ་བརྒྱད་མ་བཟོད་བྲན་དུ་འཁོར། །
ལྷན་གཅིག་པའི་རྒྱུ།
དབྱར་སྐྱེས་རྔ་གསང་ལྡིར་བ་དང་། །
མདོངས་མཐའ་དགའ་བ་ལྷན་ཅིག་ཉིད། །
སྤྲོ་བའི་གར་སྟབས་བསྒྱུར་བ་དང༌། །
ལྟད་མོ་པ་རྣམས་མཉམ་དུ་སྐྱིད། །
རྒྱུ་ལས་འབྲས་བུ་སྔ་བ།
སྔར་ནས་བཅོ་ལྔའི་ས་ལམ་ཡོངས་རྫོགས་སུ། །
ཡེ་ཤེས་མེ་ལོང་བདེ་བར་གཤེགས་པའི་མོད། །
ཕྱིས་ནས་རྒྱུད་ལྔའི་འགྲོ་བའི་དོན་གྱི་སླད། །
རྒྱལ་སྲས་བྱང་ཆུབ་སེམས་དཔའི་རྣམ་ཐར་སྐྱོང་། །
རིགས་མིན་གྱི་རྒྱུ།
ཚོ་སྣུམ་ཤ་ཆང་མར་ཐུད་བཟའ་བཅའི་རིགས། །
366



དཔེབརྗོད་བྱིས་པའི་རོལརྩེད།
བསིལ་ལྗོངས་བསོད་ནམས་གཏེར་དུ་རབ་བརྡོལ་ན། །
ཤིན་ཏུ་ཡ་ངའི་སྡོམ་སྡིག་ཉ་སྦལ་སོགས། །
ཟས་སུ་སྤྱོད་པ་འདི་འདྲ་འོས་སམ་ཅི། །
རིགས་པའི་རྒྱུ། །
བཤེས་གཉེན་གྱུར་པ་མང་མཆིས་ཀྱང་། །
ཤེས་བྱའི་གནས་ལུགས་མ་འདྲེས་པ། །
རྟོགས་ནུས་དོན་གྱི་སློབ་དཔོན་ཁྱོད། །
ཉེ་གནས་སྤྱི་བོའི་རྒྱན་དུ་འོས། །
ཟུར་གྱི་ཕྲ་མོ།
ཁྱོ་ཤུག་ལྷན་དུ་འདུས་པའི་ཁང་ཁྱིམ་དུ། །
དོན་འབྲེལ་སྐྱེས་པ་གཞན་གྱི་འཕྲིན་ཆ་ཞིག །
ལབ་པར་གྱུར་ཚེ་ཁྱོ་ཡི་སྡང་བའི་མིག །
ཆུང་མའི་ཞལ་རས་ངོས་སུ་ཅེ་རེར་བགྲད། །
རྣམ་པའི་ཕྲ་མོ།
ཁོ་བོས་ལྷག་བསམ་སྙན་པའི་ཚིག ། །
གང་གི་རྣ་བར་གྲགས་པའི་མོད། །
འཛུམ་བཅས་ཆགས་པའི་ཞལ་རས་སུ། །
རབ་ཏུ་དམར་བའི་མདངས་ཟེར་མངོན། །
367



གཙང་གསུམ་རླབས་ཀྱི་ཟེགས་མ།
འོས་པའི་ཆ།
མཛེས་མ་ཁྱོད་ཀྱི་ཡིད་འོང་གཟུགས། །
རེག་པས་བདག་ལུས་ཚ་བ་རྒྱས། །
ཀྱེ་མ་རྟ་བདུན་དབང་བོ་གང་། །
དྲོད་ཀྱི་རེག་བྱས་ཕྱུག་པར་ཤེས། །
མི་འོས་པའི་ཆ།
གཞན་གྱིས་མནར་བར་མ་བཟོད་ནས། །
སྐྱོ་བའི་མཆི་མ་བཞུར་བ་འདིས། །
ཁྱོ་བོ་འབྲལ་འགྱུར་སྡུག་སྣང་གི །
ཉམས་འགྱུར་ཡིན་པར་གདོན་མི་ཟ། །
ཆ་ལས་སྨད་པ།
དུས་མཐའི་བཞིན་བཟང་མ་འདིས་ལང་ཚོའི་སྐབས། །
ཀུན་ལ་བརྩེ་བའི་གཤིས་རྒྱུད་རིང་བསྲིངས་ནས། །
ཁྱོ་བོ་མ་ཟད་ཕོ་ཡོངས་སྤྲོ་བའི་སླད། །
ཡོད་ཚད་དགའ་མགུར་སྤྱོད་ལ་རང་དབང་བྱིན། །
ཆ་ལས་བསྟོད་པ།
འཁོར་བའི་ཆོས་ཀུན་སྒྱུ་མའི་སྤུན་དུ་གཟིགས། །
368



དཔེ་བརྗོད་བྱིས་པའི་རོལ་རྩེད།
ཕུན་ཚོགས་འབྱོར་བ་ཧ་ལའི་དུག་བཞིན་དོར། །
དབེན་པར་ཡིབ་པའི་རྣལ་འབྱོར་སྤྱོད་པ་འདིས། །
འགྲོ་བའི་དོན་ཆེན་སྒྲུབ་པའི་རེ་བས་དབུལ། །
རིམ་པ་ཅན་གྱི་རྒྱན། །
སྤྲོ་བའི་བསྐལ་པས་དབུལ་བའི་མཛའ་གཅུགས་ཁྱོད། །
གནག་པའི་བཞིན་དང་སྡང་བའི་ཟུར་མིག་སོགས། །
ཆར་དུས་སྤྲིན་དང་འཇིགས་པའི་གློག་ཞགས་ལས། །
བརྐུས་པར་ངེས་སོ་ལས་འཕྲོས་བསྐུལ་བའི་གྲོགས། །
དངོས་ཐོབ་ཀྱི་དགའ་བ།
རབ་འབྱམས་གཞུང་ལུགས་སྨྲ་ལ་ཐོགས་མེད་ཅིང་། །
དགེ་བའི་གྲོགས་མཆོག་འཚོལ་ལ་ཐབས་མཁས་ཁྱོད། །
འགྲོགས་ཤིང་གཏམ་གླེང་ཕེབས་པའི་དགའ་བ་འདི། །
ཉན་པར་སྤྲོ་ཕྱིར་སླར་ཡང་གསུང་བར་མཛོད། །
གཟུགས་བརྙན་གྱི་དགའ་བ།
དཀོན་མཆོག་ཕོ་བྲང་རབ་ཏུ་ཡངས་པའི་དབུས། །
གཙུག་ལག་གཞུང་ལ་བྱང་བའི་འབྲི་མཁན་འགས། །
སྟོན་པའི་རྗེས་དྲན་སྐུ་བརྙན་ངོ་མཚར་བ། །
བཞེངས་འདི་མཐོང་ཚེ་ཡིད་ལ་དགའ་བ་རྒྱས། །
369



གཙངགསུམ་རླབས་ཀྱི་ཟེགས་མ།
སྒེག་པའི་ཉམས།
རབ་ཏུ་ཡིད་འོང་ལུས་ཕྲ་མ། །
ཕུན་ཚོགས་ནོར་རྫས་དང་བཅས་པ། །
ཤིན་ཏུ་དྲངས་པས་རྒྱ་སྡེའི་གྲོང་། །
གཞོན་ནུ་སྒེག་པའི་འཛུམ་གྱིས་ཕྱུག།
དྲག་ཤུལ་གྱི་ཉམས།
འཇིག་རྟེན་འདི་ནས་ཕ་མའི་སྲོག །
འཕྲོག་ནས་ཧམ་པས་ཤ་ལ་རྔམ། །
མཚམས་མེད་ལས་བསགས་ཉེས་པོ་ཁྱོད། །
ལས་མཁན་མདུན་ནས་འཚོ་འམ་ཅི། །
དཔའ་བའི་ཉམས།
བཤེས་གཉེན་བསྟེན་པ་མི་མང་ཞིང་། །
རྟག་ཏུ་བརྩོན་འགྲུས་མ་བསྐྱེད་པའི། །
གནས་ལྔ་མཐར་སོན་ས་པཎ་མཆོག །
གངས་ཅན་མཁས་པའི་གཙུག་ན་རྒྱུན། །
སྙིང་རྗེའི་ཉམས།
གཞན་གྱི་ཡུལ་ལ་གྱར་བ་ཡི། །
གཉེན་འཁོར་དང་བྲལ་ཆུང་འདྲིས་ཁྱོད། །
370



དཔེབརྗོད་བྱིས་པའི་རོལརྩེད།
ཁྱོ་ཡིས་གཤེ་བཅས་རབ་བརྡུངས་ན། །
ཀྱེ་མ་སྡུག་བསྔལ་བཟོད་གླགས་བྲལ། །
མི་སྡུག་པའི་ཉམས། །
ཤིན་ཏུ་དྲི་ངའི་ལྗན་ལྗིན་དང་། །
བཤང་གཅིའི་འདམ་རྫབ་སྦགས་པའི་དབུས། །
ཡུན་རིང་མནལ་བའི་ཕག་པའི་ཤ །
ཟས་སུ་འོས་པ་ཇི་ལྟར་ལགས། །
བཞད་གད་ཀྱི་ཉམས།
མཛེས་པར་རློམ་པའི་བཞིན་བཟང་མ། །
སྐྱེས་པ་རིང་དུ་སྤངས་གྱུར་པའི། །
ཁེར་ཉལ་ཁང་བའི་མུན་ཁྲོད་དུ། །
འགྲེ་ལྡོག་བྱེད་འདི་སྦ་བྱའི་ཆོས། །
རྨད་བྱུང་གི་ཉམས། །
གངས་ཅན་ཉལ་འགྲོ་བསིལ་བའི་སྨན། །
གཡུ་མདོག་སྤང་ལྗོངས་སྤྲོ་བསང་ཚལ། །
རི་སྐྱེས་སྣ་ཚོགས་ལྟད་མོའི་ཡུལ། །
རང་བྱུང་སྤྱི་གླིང་གྲུབ་འདི་མཚར། །
འཇིགས་རུང་གི་ཉམས།
འཇམ་དབྱངས་ཤེས་རབ་རལ་གྲི་ཡིས། །
371



གཙང་གསུམ་རླབས་ཀྱི་ཟེགས་མ།
གཏི་མུག་རྩད་ནས་གཅོད་པ་དང་། །
འཕྱར་བ་ཙམ་གྱིས་འཆི་བདག་སྡེའི། །
སྲོག་སྙིང་ལྐོག་མར་འབྱིན་པར་བྱེད། །
གཟི་བརྗིད་ཅན་གྱི་རྒྱན།
ཧ་ཅང་མཛེས་རློམ་སྒེག་མོའི་སེམས། །
གཞན་དུ་རྣམ་པར་མི་རྟོག་པར། །
མཛངས་པའི་ལབ་གླེང་སྒྲ་གཅིག་གིས། །
མགྲོན་དུ་འགུག་ནུས་བདག་ལས་སུ། །
རྣམ་གྲངས་བརྗོད་པའི་རྒྱན།
སྨན་ཁྱོད་གཉེན་དང་ལྷན་དུ་སྤྲོ་དགའི་ངང་། །
རྩེད་འཇོར་རོལ་བའི་དབང་དུ་བཞུགས་མཛོད་དང་། །
བདག་ནི་ཐ་གྲུ་ཡངས་པའི་རི་སུལ་དུ། །
ཆར་དུས་མཛེས་ལྗོངས་ངོ་མཚར་བལྟ་རུ་འགྲོ། །
ཀུན་ཕན་གྱི་རྒྱན།
ཟབ་མོ་ལྟ་བའི་གནད་རྣམས་མ་ལུས་པ། །
ཐུགས་ཀྱི་གསང་བར་འཛིན་ཕྱིར་ཙོང་ཁ་པས། །
འཇིགས་མེད་བརྩོན་འགྲུས་རྩོམ་ཚེ་འཇམ་དབྱངས་ཀྱིས། །
མངོན་སུམ་གཟིགས་ནས་ལུང་དུ་བསྟན་པར་མཛད། །
372



དཔབརྗོད་བྱིས་པའི་རོལརྩེད།
བསམ་པ་རྒྱ་ཆེ་བའི་རྒྱན།
ཚངས་དང་ལྷ་དབང་འཁོར་ལོས་བསྒྱུར་རྒྱལ་གྱི། །
སྙིང་སྟོབས་ཡོད་དགུ་གཅིག་ཏུ་སྤུངས་ན་ཡང་། །
སྐྲུན་མིན་རྒྱལ་སྲས་སྤྱོད་པའི་བློ་གྲོས་ཆེ། །
བྱང་ཆུབ་སེམས་མཆོག་ཡོན་ཏན་ཚད་ལས་འདས། །
འབྱོར་བ་རྒྱ་ཆེ་བའི་རྒྱན།
ཡ་གླིང་ཕུན་ཚོགས་མ་ལུས་ཕྱོགས་གཅིག་ཏུ། །
སྤུངས་ཀྱང་ཤས་ཙམ་མཚོན་མིན་གསེར་གྱི་གཞིར། །
ལྷ་རྫས་རིན་ཆེན་འབུམ་གྱིས་ལེགས་སྤུད་པའི། །
དབུས་ཀྱི་ཇོ་བོའི་སྐུ་བརྙན་སྲིད་ན་མཐོ། །
ཆོས་ལ་བསྙོན་དོར། །
འཇམ་དབྱངས་མཁྱེན་པའི་རལ་གྲིའི་གྲངས། །
གཅིག་པུ་མ་ལགས་སྲིད་གསུམ་གྱི། །
སྒྲིབ་གཉིས་དགྲ་སྲོག་འཕྲོག་པའི་ཕྱིར། །
གྲངས་ཀྱིས་བགྲང་བ་དབེན་པར་སེམས། །
ཡུལ་ལ་བསྙོན་དོར།
རྣལ་འབྱོར་བྲག་གི་ཕུག་པ་ནི། །
ཉམ་ངའི་གནས་སུ་མཆིས་མོད་ཀྱང་། །
373



གཙང་གསུམ་རླབས་ཀྱིཟེགས་མ།
སྒྲུབ་ལ་བརྩོན་པའི་སྣང་ངོ་རུ། །
གཞལ་ཡས་ཁང་དང་དབྱེར་མེད་དོ། །
རང་བཞིན་ལ་བསྙོན་དོར་བ།
རིགས་བརྒྱའི་ཁྱབ་བདག་བླ་མ་རྗེས། །
ལེགས་གསུང་བདུད་རྩི་དངོས་ཡིན་ཡང་། །
དམ་ཉམས་རྣ་བར་གྲགས་པའི་མོད། །
མི་བཟོད་དུག་ཏུ་འགྱུར་ལ་ལྟོས། །
ཐ་དད་ཡིན་པའི་སྦྱར་བ།
རྣམ་པར་སྣང་མཛད་འོད་དཀར་ཐིག་ལེ་ཀུན། །
ཟླ་མཛེས་ལང་ཚོའི་བཞིན་ལ་ཐིམ་གྱུར་པས། །
ཁ་དོག་ཤིན་ཏུ་བཀྲ་བའི་དགའ་སྟོན་ཉིད། །
གྲུབ་པའི་ལྟད་མོའི་ཡུལ་ན་རྟག་ཏུ་མཐོང་། །
ཐ་དད་ཚིག་འདྲའི་སྦྱར་བ།
ཚངས་པའི་བུ་ཉིད་ཆེར་རློམ་ཡང་། །
འཚོ་བྱེད་ཞབས་ཀྱིས་བཏུལ་གྱུར་ནས། །
ཀུན་ལ་ཕན་པར་འཇུག་པ་ལས། །
གཞན་དུ་འདའ་བ་མེད་པར་གནས། །
374



དཔེབརྗོད་བྱིསཔའི་རོལ་རྩེད།
བྱ་བ་ཐ་དད་མིན་པའི་སྦྱར་བ།
མཚོར་འཁྲུངས་མཛེས་པའི་སྐུ་མངའ་ཞིང་། །
ཟབ་གསང་ཆོས་སྒྲ་སྒྲོག་མཁས་པའི། །
དབྱངས་ཅན་མ་དང་མཚོ་བྱུང་རྗེ། །
མཐོང་བས་སྒྲིབ་བྲལ་ཡེ་ཤེས་ཐོབ། །
བྱ་བ་མི་འགལ་བའི་སྦྱར་བ།
དཀར་གསལ་ཞལ་གྱི་དཀྱིལ་འཁོར་གྱིས། །
སྙིང་སྡུག་ཡིད་ལ་སིམ་སྟེར་བའི། །
ཚེ་སྦྱིན་མ་ནི་མཆོད་བྱ་སྟེ། །
རི་དྭགས་མིག་ཅན་ལོངས་སྤྱོད་ཡུལ། །
འགལ་བའི་ལས་ཅན་གྱི་སྦྱར་བ།
རེག་པས་ཡིད་ལ་དགའ་རྒྱས་ཤིང་། །
རྩེ་གཅིག་བདེ་བར་ལེགས་རོལ་བས། །
ཆགས་ལྡན་ལུས་ཀྱི་བཅུད་ཉམས་ལ། །
རྣལ་འབྱོར་ཟག་མེད་བདེ་ཆེན་ཐོབ། །
ངེས་པ་ཅན་གྱི་སྦྱར་བ།
འཁྱོག་པོའི་རང་བཞིན་ལྡན་གྱུར་ཅིང་། །
ཀུན་གྱིས་བགྲོད་བྱར་རུང་བ་ཡི། །
བདག་ཏུ་མ་བཟུང་ཆོས་དེ་དག །
375



གཙང་གསུམ་རླབས་ཀྱི་ཟེགས་མ།
，
，
-
ཚང་བའི་ལུས་ནི་སྨད་འཚོང་ཉིད། །
ངེས་པ་འགོག་པའིསྦྱར་བ།
ཁྲོ་གཏུམ་ལག་ན་བེ་ཅོན་འཆང་། །
དུང་མདོག་ཞོན་པའི་ཆིབས་ཁ་བསྒྱུར། །
མཐིང་ནག་སྐུ་ཡི་གཟི་འོད་འབར། །
ཤཱཀ་ཐུབ་བསྟན་པར་བྱ་ར་བྱེད། །
འགལ་བ་མེད་པའི་སྦྱར་བ།
བརྩེགས་པའི་ཞལ་རས་མཐོང་ན་རབ་གྲོལ་བ། །
ལྡན་པར་ལོངས་སྤྱོད་རྫོགས་པའི་སྐུ་ཁོ་ན། །
འོན་ཀྱང་མ་ངེས་ཁ་བ་ཅན་ལྗོངས་སུ། །
ཆོས་རྒྱལ་སྲོང་བཙན་དབུ་ན་མངོན་པར་མཐོང་། །
འགལ་བ་ཅན་གྱི་སྦྱར་བ།
འོད་དཀར་འཕྲོ་ཡང་ཀུ་མུད་རྒྱས་བྱེད་མིན། །
མིག་མི་འཛུམ་ཡང་རི་དྭགས་པགས་པས་དབེན། །
མཚར་སྡུག་ལང་ཚོ་རྫོགས་ཀྱང་ཆགས་དང་བྲལ། །
པད་མའི་གདན་ལ་བཞུགས་ཀྱང་མཚོ་བྱུང་མིན། །
ཡོན་ཏན་མ་ཚང་བའི་ཁྱད་པར་བརྗོད་པ།
འཇམ་དབྱངས་ཕྱག་གི་ཡེ་ཤེས་རལ་གྲི་ནི། །
རྩུབ་པ་མ་ཡིན་རྣོ་བའི་ཆོས་ཀྱང་དབེན། །
376



དཔེབརྗོད་བྱིས་པའི་རོལ་རྩེད།
དེ་ལྟ་ན་ཡང་ཁམས་གསུམ་སེམས་ཅན་གྱི། །
མ་རིག་མུན་པའི་སྡུག་བསྔལ་རྩ་ནས་བཅད། །
རིགས་མ་ཚང་བའི་ཁྱད་པར་བརྗོད་པ།
ཕུལ་བྱུང་བློ་གྲོས་ལྡན་ཁྱོད་འཕགས་ཡུལ་དང་། །
མ་ཧཱ་ཙི་ནའི་རིགས་སུ་མ་འཁྲུངས་ཀྱང་། །
ཆོས་སྲིད་ཟུང་འབྲེལ་སྒྲུབ་ལ་མཐུ་མངའ་བས། །
མཐའ་བཞིའི་རྒྱལ་པོའི་ཁེངས་པ་རབ་ཏུ་འཕྲོག །
བྱ་བ་མ་ཚང་བའི་ཁྱད་པར་བརྗོད་པ།
བཙན་པོའི་བཀའ་ཡིས་མ་བསྐུལ་ལ། །
གཡོ་རྒྱུ་གཏམ་གྱིས་མ་བསླུས་ཤིང་། །
འཛུམ་པའི་ཞལ་གྱིས་བསུས་མིན་པར། །
དཔྱོད་ལྡན་ཉེ་བར་ཕྱོགས་འདི་རྨད། །
རྫས་མ་ཚང་བའི་ཁྱད་པར་བརྗོད་པ།
སྟོབས་ལྡན་ཡན་ལག་བཞི་ཡི་དཔུང་ཚོགས་དང་། །
སྲ་མཁྲེགས་རྣོ་བའི་མཚོན་ཆ་མི་ལྡན་ཡང་། །
རིགས་སྔགས་དྲག་པོས་དམ་ཉམས་བསྒྲལ་བའི་མཐུ། །
མངོན་འགྱུར་གྲུབ་དབང་རྭ་ལོ་རྡོ་རྗེ་གྲགས། །
377



གཙང་གསུམ་རླབས་ཀྱི་ཟེགས་མ།
རྒྱུ་མ་ཚང་བའི་ཁྱད་པར་བརྗོད་པ།
ཡིད་འཕྲོག་གཟུགས་ཀྱི་ཕུན་ཚོགས་མི་ལྡན་ཞིང་། །
སྲིད་གསུམ་གནོན་པའི་གོ་དང་བྲལ་ན་ཡང་། །
ལྷ་མི་འགྲོ་བ་ཀུན་གྱི་བསླབ་བྱའི་ཆོས། །
བཅུ་ཕྲག་རིག་གནས་ཀུན་ལས་རྣམ་པར་རྒྱལ། །
བསྟོད་པའི་མཚུངས་སྦྱོར།
དཔལ་མགོན་ཀླུ་སྒྲུབ་བློ་བཟང་གྲགས། །
ལྗོངས་འདིར་ཁྱབ་བདག་རིགས་བརྒྱའི་མགོན། །
ཟབ་མོ་ལྟ་བའི་སྒོ་འབྱེད་ཅེས། །
གངས་ཅན་ལྷ་ལམ་གྲགས་པས་འགེངས། །
སྨད་པའི་མཚུངས་སྦྱོར།
སྐྱེ་དམན་སེམས་ཀྱི་རྣམ་འགྱུར་དང་། །
མཁའ་ལ་ཤར་བའི་དབང་བོའི་གཞུ། །
ཆུ་ཡི་ལྦུ་བའི་རང་བཞིན་ཀུན། །
ཤིན་ཏུ་མི་རྟག་འགྱུར་བས་སོ། །
གཞི་ཐ་དད་པའི་བྱ་བ་འགལ་བ།
ཐོས་ལ་བརྩོན་རྣམས་ཡང་དག་སློབ་གྲྭའི་ཁྲིམས། །
རྣ་བར་གྲགས་པས་ཀུན་ནས་གཙིགས་སུ་འཛིན། །
378



དཔེ་བརྗོད་བྱིས་པའི་རོལརྩེད།
སློབ་གཉེར་མི་འདོད་འཁྱམས་ལ་དགའ་བ་རྣམས། །
ཚུལ་མིན་སྤྱོད་པའི་རང་དབང་རྩེ་ནས་འཆོར། །
གཞི་གཅིག་ཡོན་ཏན་འགལ་བ།
བྱ་བཏང་རྣལ་འབྱོར་པ་ཡི་ཡོན་ཏན་རྣམས། །
ལེགས་པར་མཐོང་བས་ཐར་བའི་ས་བོན་འཕེལ། །
སྣ་ཚོགས་འདོད་ཡོན་སྤྱོད་ལ་རབ་ཆགས་པའི། །
ཡིད་ཀྱི་བདེ་ཚོར་རྣམ་པ་ཉིན་བཞིན་གུད། །
རྫས་འགལ་བ།
བདེན་དོན་འཚོལ་བའི་བློ་མིག་ཕྲ། །
མཁས་པར་རློམ་པའི་སྐད་ཆ་སྦོམ། །
དམན་པའི་བྱ་བས་མཐོན་པོའི་སར། །
འཛེག་འདོད་སྐྱེ་བོ་ཤིན་ཏུ་འཁྲུལ། །
གཞི་གཅིག་གི་ཆོས་མང་བོ་འགལ་བ།
ཤིན་ཏུ་མཛེས་པའི་པད་དཀར་གདོང་། །
ཀུན་ལ་སྙིང་རྗེས་བརླན་པའི་རོས། །
སྙིགས་དུས་སྐྱེ་བོ་འགྲན་སེམས་ཅན། །
གདུང་ནུས་མིན་ནམ་མཛངས་པའི་གྲོགས། །
379



གཙང་གསུམ་རླབས་ཀྱི་ཟེགས་མ།
གཞི་གཅིག་གི་བྱ་བ་འགལ་བ།
དམ་པ་གང་གིས་གྲོལ་བའི་ཆོས། །
ཐབས་ཀྱིས་འདོམས་པར་བྱས་མིན་ཀྱང་། །
རིང་ནས་སྙིང་རྗེ་གོམས་པ་ཡི། །
བྱང་ཆུབ་སེམས་དཔའ་གཞི་ནས་དག །
སྦྱོར་བའི་འགལ་བ།
རྣམ་པར་སྣང་མཛད་འཇིག་རྟེན་ཁྱོན། །
གསལ་བའི་སྣང་བ་སྟེར་ནུས་མོད། །
འོན་ཏེ་ཁ་ཅིག་མུན་པ་རུ། །
འཇུག་པའི་གོ་སྐབས་བདེ་བླག་བྱིན། །
སྐབས་མིན་བསྟོད་པའི་རྒྱན།
སྐྱེ་རྒ་ན་འཆིའི་སྡུག་བསྔལ་ཕྲ་རགས་སོགས། །
མྱོང་མིན་འཚོ་བའི་ཡོ་བྱད་ཕྲ་མོ་ཡང་། །
མ་བསྟེན་རང་བྱུང་མཛེས་སྡུག་ལུས་རྫོགས་པའི། །
པད་དཀར་འདབ་མ་རྒྱས་པར་ངོ་མཚར་ལྡན། །
མཐུ་ཕུན་སུམ་ཚོགས་པའི་ཟོལ་བསྟོད།
མི་ལས་མ་བསླབས་སྒོམ་པ་ཙམ་གྱིས་ཀྱང་། །
ཇི་ལྟ་ཇི་སྙེད་ཆོས་ཀུན་མཁྱེན་གྱུར་ན། །
380



དཔེབརྗོད་བྱིས་པའི་རོལརྩེད།
མཁས་ཁྱོད་དམ་པ་མང་བོའི་ཞབས་གཏུགས་ནས། །
ཆོས་ཀྱི་གནས་ལུགས་ཤེས་ལ་ཅི་ཞིག་སྙེམས། །
དཔལ་ཕུན་སུམ་ཚོགས་པའི་ཟོལ་བསྟོད།
ཡོངས་འཛིན་ཁྱོད་ཀྱིས་མཁས་རྒུའི་སྤོབས་པ་ཀུན། །
འཕྲོག་ནས་ཀུན་ཡིད་སིམ་པའི་དཔལ་སྟེར་བས། །
འཁོར་ལོ་གསུམ་གྱི་ལས་ལ་དབང་འབྱོར་བའི། །
དམ་པ་ཁྱོད་ཀྱིས་དེ་ལྟར་རིགས་སམ་ཅི། །
སྟོབས་ཕུན་སུམ་ཚོགས་པའི་ཟོལ་བསྟོད།
བསྟན་འགྲོའི་བྱ་བ་རླབས་ཆེན་སྒྲུབ་པ་ལ། །
ཡི་གེ་མཁོ་བའི་དགོངས་པ་རབ་འཁྲུངས་ནས། །
འཕགས་ཡུལ་མཁས་རྒུ་བསྟེན་ཕྱིར་ངལ་བ་དེས། །
རང་ཉིད་གཅིག་པུས་མྱོང་འདིས་དགོས་པ་ཅི། །
མཆོག་གི་ངེས་པ་བསྟན་པ།
ལྷ་ཡི་རྫིང་རིང་ཕ་མཐའ་མི་མངོན་པར། །
ཟབ་གསལ་འཛིན་པ་མེད་པའི་ངང་ཚུལ་འདི། །
འཇམ་མགོན་རྒྱལ་བའི་ཡེ་ཤེས་ཆེན་པོའི་ཀློང་། །
བླ་ན་མེད་པའི་རང་བཞིན་གཅིག་པུར་མཚོན། །
381



གཙང་གསུམ་རླབས་ཀྱི་ཟེགས་མ།
མཚོག་མིན་ངེས་བསྟན།
ཡལ་ག་མཐོན་པོའི་རྩེ་ནས་ལྕེ་གཉིས་པས། །
སྣ་ཚོགས་གཏམ་གྱི་གླེང་མོལ་བྱེད་པ་འདིས། །
མཁས་པར་རློམ་པའི་ཚིག་སྐམ་སྟོང་བ་ཡིས། །
བློ་ལྡན་གཞན་ལ་ཟབ་ཁྲིད་བྱེད་ཁུལ་བརྡ། །
ཡོན་ཏན་ལྷན་གྱིས་བརྗོད་པ། །
སློབ་དཔོན་དམ་པ་མཁའ་ལ་གཤེགས་པ་དང་། །
རྟ་བདུན་དབང་བོ་རྒྱུ་བ་ལྷན་ཅིག་འཆར། །
གང་གི་ཡེ་ཤེས་འོད་ཟེར་རང་མདངས་དང༌། །
དབང་བོའི་གཞུ་རིས་བཀྲ་བ་ལྷན་ཅིག་མཛེས། །
བྱ་བ་ཐ་དད་པ་ལྷན་གཅིག་བརྗོད་པ།
ལུས་ཕྲའི་བཞིན་རས་འཛུམ་བག་གིས། །
ཆགས་ལྡན་བ་སྤུ་གཡོ་བ་དང་། །
ལྷན་གཅིག་རྣལ་འབྱོར་གང་ཉིད་ཀྱི། །
སྣང་ངོར་སྒྱུ་མའི་གཟུགས་བརྙན་འཆར། །
བྱ་བ་གཅིག་པའི་ལྷན་གཅིག་བརྗོད་པ།
ཡར་ངོ་ཟླ་བའི་དཀྱིལ་འཁོར་དང་། །
ཉེ་གནས་ཚོགས་ཀྱི་རྣམ་དཔྱོད་བློ། །
382



དཔེབརྗོད་བྱིས་པའི་རོལརྩེད།
འབྲས་ལྡན་དུས་ཀྱི་དགའ་སྟོན་རྣམས། །
འབྲས་བུ་ལྷན་གཅིག་ཉིད་དུ་འཕེལ། །
ཡོངས་བརྗེས་ཀྱི་རྒྱན།
སྒོ་གསུམ་གཙང་མས་གཞན་དོན་ལྷུར་བླངས་ནས། །
འགྲོ་ལ་བདེ་བའི་དབུགས་འབྱིན་སྟེར་བས་ན། །
ཚངས་སོགས་སྲིད་ན་རློམ་པའི་ལུས་ཀྱིས་ཀྱང་། །
མ་ཐོབ་བྱང་ཆུབ་གོ་འཕང་བདེ་བླག་རྙེད། །
ཤིས་བརྗོད་ཀྱི་རྒྱན། །
མཚོ་བྱུང་བཞད་པའི་སྒྲ་དབྱངས་འདིས། །
རྒྱལ་བསྟན་ཕྱོགས་བཅུར་རྒྱས་འགྱུར་ཞིང་། །
འགྲོ་ཀུན་རྣམ་མཁྱེན་མཆོག་བརྙེས་པའི། །
བཀྲ་ཤིས་ཀུན་གྱི་བཀྲ་ཤིས་ཤོག །
གཅིག་ལ་གཅིག་བརྟེན་གྱི་རབ་སྤེལ།
ཅི་འདི་ཟླ་དཀྱིལ་མཛེས་འཕྲོག་དབྱངས་ཅན་འཛུམ་ཞལ་ལམ། །
ཡང་ན་ཏི་སེ་དུང་གི་ལྷུན་པོ་གྱེན་དུ་འཕྱུར། །
མི་གཡོ་རྒྱ་མཚོའི་གོས་ཅན་པང་ན་འགྱིང་བའི་ཕྱིར། །
མཚར་སྡུག་མཚོ་བྱུང་སྒེག་མོའི་སྐུ་ཡི་ཆོ་འཕྲུལ་མིན། །
383



གཙང་གསུམ་རླབས་ཀྱི་ཟེགས་མ།
སྟོབས་མཚུངས་རབ་སྤེལ།
ཉི་མ་བྱེ་བའི་འོད་འཕྲོག་མཚན་དཔེའི་སྐུ། །
བསྟན་པའི་འཁོར་ལོའི་རྗེས་འགྲོ་གསལ་བའི་གསུང་། །
བདེ་ཆེན་ཡེ་ཤེས་ཉི་ཟླས་མཚན་པའི་ཐུགས། ། །
དོན་གཉིས་མཐར་ཕྱིན་འཇམ་མགོན་བླ་མར་འདུད། །
དགོངས་པ་ཅན་གྱི་རྒྱན།
དོན་རྒྱན་མུ་ཏིག་དོ་ཤལ། །
མངོན་བརྗོད་དར་ལ་བརྒྱུས་པ། །
ཉེ་གནས་ལང་ཚོའི་མགུལ་དུ། །
མགོན་པོ་གང་གིས་སྒྲོན་ནོ། །
ལེའུ་གསུམ་པ།
གཅིག་ཐོག་ཟུང་ལྡན།
ཟབ་ཟབ་མདོ་སྔགས་གཞུང་ལུགས་མཁྱེན་པ་ཡིས། །
ལེགས་བཤད་འོད་སྣང་བྱེ་བའི་རྩེ་དགའ་འབུམ། །
གསང་གསུམ་དཀྱིལ་འཁོར་གཅིག་ཏུ་མངོན་རྫོགས་པའི། །
སློབ་དཔོན་ཉི་མ་གཞོན་ནུས་འགྲོ་འདི་སྐྱོངས། །
384



དཔེ་བརྗོད་བྱིས་པའི་རོལརྩེད།
གཉིས་ཐོགཟུང་ལྡན། །
མཚར་སྡུག་གཟུགས་ཀྱི་སྐྱེ་མཆེད་རྨད་བྱུང་བའི། །
མཛེས་མཛེས་ལུས་ཕྲའི་ཞལ་གྱི་པདྨོ་འཛུམ། །
སྐྱེ་བོའི་ཡིད་ལ་ངོམ་མེད་བདེ་བ་སྟེར། །
སྙིང་སྡུག་ཁྱོད་ནི་རྣམ་ཀུན་མཛའ་བའི་ཡུལ། །
གསུམ་ཐོག་ཟུང་ལྡན།
གངས་དཀར་ཞུན་མའི་མདངས་ཀྱིས་རབ་སྒེག་པའི། །
འཇམ་མཉེན་ཕྱག་གི་འཁྲི་ཤིང་ལྡེམ་པའི་རྩེར། །
དཀར་དཀར་ཤེལ་ཕྲེང་པདྨ་བཟུང་བ་ཡི། །
སྙིང་རྗེའི་ལྷ་མཆོག་གསང་གསུམ་རྒྱུན་དུ་རོལ། །
བཞི་ཐོག་ཟུང་ལྡན།
དམ་ཆོས་རྒྱ་མཚོའི་གསང་བའི་ཀློང་དཀྱིལ་ན། །
དད་གསུམ་རླབས་ཀྱི་ཟེགས་མ་དགུང་དུ་འཕྱོ། །
དོན་གཉིས་ནོར་བུའི་འོད་ཀྱི་དྲ་བ་འབྱེད། །
ཟབ་ཟབ་བདེ་སྟོང་དཀྱིལ་འཁོར་མངོན་པར་འཆར། །
བར་ཆོད་པའི་ཟུང་ལྡན།
དབྱངས་ཅན་ལྷ་མོའི་སྙན་པའི་ངག་སྦྱོར་ལ། །
འབད་པའི་དཀའ་ཐུབ་ལེགས་པར་བརྐྱངས་འཚལ་ན། །
385



གཙངགསུམ་རླབས་ཀྱི་ཟེགས་མ།
དབྱངས་སྙན་མགྲིན་པར་འཁྲོལ་བའི་ངོ་མཚར་འབུམ། །
འབད་མེད་བདེ་བླག་ཉིད་དུ་ཐོབ་པར་འགྱུར། །
བར་མ་ཆོད་པའི་ཟུང་ལྡན།
ཟབ་ཟབ་རྒྱལ་བའི་གསུང་རབ་སྙིང་བོའི་དོན། །
ལྷུག་ལྷུག་བདེ་བླག་འཆད་པའི་དཔའ་གདེང་ཅན། །
མཛེས་མཛེས་ཞབས་ཟུང་འཁོར་ལོའི་མཚན་དཔེའི་རིས། །
ཡང་ཡང་གསུང་སྐྱེས་སྤྱི་བོའི་རྒྱན་དུ་མཛེས། །
ཆོད་ཅིང་མ་ཆོད་པའི་ཟུང་ལྡན།
བདེ་བདེ་གཏན་གྱི་འདུན་མ་བསྒྲུབ་འདོད་ན། །
སྡུག་སྡུག་སྒོ་གསུམ་དགེ་བའི་བློས་བསྒྱུར་ནས། །
སྡུག་སྡུག་ཉམ་ངའི་སེམས་ཅན་བྱམས་བཞིན་དུ། །
བདེ་བདེ་ཐར་བར་བགྲོད་པ་ལམ་གྱི་མཆོག །
བྱ་དཀའ་བ་གནས་གཞན་ལ་ཡོད་པའི་ཟུང་ལྡན།
མཛེས་མཛེས་ལང་ཚོ་དབུས་ནས་མཛེས་མཛེས་དགའ་མའི་
བཞིན་རས་དཀར་མཛེས་མཛེས། །
མཛེས་མཛེས་འདབ་ལྡན་ཁྱུ་ནས་མཛེས་མཛེས་མདོངས་མཐའི་
གཙུག་ཕུད་མཐོ་མཛེས་མཛེས། །
386



དཔེབརྗོད་བྱིསཔའི་རོལརྩེད།
མཛེས་མཛེས་སྐྱེད་མོས་ཚལ་ནས་མཛེས་མཛེས་པད་མ་
དཀར་པོའི་གདོང་མཛེས་མཛེས། །
མཛེས་མཛེས་གོ་ལའི་ཁྱོན་ནས་མཛེས་མཛེས་བོད་ཀྱི་
ཁོར་ཡུག་ཆེས་མཛེས་མཛེས། །
མཐའ་ཐོགསྦྱར་བའིཟུང་ལྡན་ལ།
རྒྱལ་བའི་གསུང་གི་གཅེས་པ་ཟབ་མོའི་དོན། །
དོན་བཟང་རོ་མཆོག་རྟེན་འབྲེལ་སྣང་བ་ཀུན། །
ཀུན་མཁྱེན་བུ་རམ་ཤིང་པ་ཁོ་ན་ལས། །
ལས་ཅན་འགྲོ་བའི་བློ་ཡི་དཔྱོད་ཡུལ་མིན། །
ཀུན་ཏུ་ཟུང་ལྡན་གྱི་རྒྱན།
སྙིང་རྗེའི་གཏེར་གྱུར་འཇིག་རྟེན་དབང་ཕྱུག་སྐུ། །
དཀར་ལ་འཚེར་བའི་རྣམ་པས་ཕྱོགས་ཀུན་གསལ། །
དཀར་ལ་འཚེར་བའི་རྣམ་པས་ཕྱོགས་ཀུན་གསལ། །
བསིལ་ལྗོངས་གདུལ་བྱའི་ཚོགས་རྣམས་ཁྱོད་ལ་རེ། །
བསྲེས་པའིཟུང་ལྡན།
ཟབ་ཟབ་བཅུ་ཕྲག་རིག་པའི་རྒྱ་མཚོ་རུ། །
རུ་འདྲེན་དམག་དཔུང་གཡུལ་ལ་འཇུག་པ་བཞིན། །
བཞིན་བཟང་ཚོགས་རྣམས་བློ་གྲོས་རབ་བསྐྱེད་ནས། །
387



གཙངགསུམ་རླབས་ཀྱི་ཟེགས་མ།
རབ་འབྱམས་གཞུང་ལུགས་ཀུན་ལ་ཐོས་བསམ་བྱེད། །
བཟློག་པའིཟུང་ལྡན།
དམར་ལ་མཛེས་རྒྱས་ཆགས་པའི་གདོང་། །
ཡིད་རབ་དགའ་བས་ཞེན་ཅིང་ཆགས། །
བདེ་ཞིང་དགའ་རྒྱས་ཆགས་མི་སྐྱིད། །
ལས་དེ་ལས་དུས་འཇམ་ཞིང་དབེན། །
བྱ་དཀའ་བ་དབྱངས་བཞིར་ངེས་པ།
རིག་པའི་ཁྲིར་འགྱིང་སྲིད་ཞི་ཉིན་བཞིན་གཟིགས། །
ཀླུ་སྒྲུབ་གཞུང་ལུགས་ལུང་ཀུན་ཐུགས་སུ་ཆུད། །
བདེ་ཆེན་ཡེ་ཤེས་གཏེར་འབྱེད་དགེ་ལེགས་སྟེར། །
མཐོང་གྲོལ་མགོན་པོ་མཆོག་ཁྱོད་གསོལ་ལོ་མཆོད། །
དབྱངས་གཅིག་ཏུ་ངེས་པ།
གཞན་ཕན་ལྷག་བསམ་དཀར་བས་ཟླ་གསལ་ལམ། །
གནས་ལ་ཧ་ཅང་མཁས་པས་འཇམ་དཔལ་དབྱངས། །
ཐམས་ཅད་བསམ་བྱ་བཀང་བས་ཛམ་བྷ་ལྷ། །
དམན་ལ་ལྷག་པར་བྱམས་པས་བླ་མ་ལགས། །
སྐྱེ་གནས་བཞི་ངེས་པ།
(མཆ) དཔའ་དཔུང་མ་ཕམ་པ་ཕའི་ཉམས་ཕན་གཏམ། །
388



དཔེབརྗོད་བྱིས་པའི་རོལ་རྩེད།
(མགྲིན)ཁ་ཁོག་དགའ་ཁེངས་ཁོང་གི་ངང་གིས་གསུངས། །
(ལྕེ་རྩེ) དེ་དག་རྟག་ཏུ་ཏན་ཏན་ཏིག་ཏིག་ལྟོས། །
(སོ) ཟ་ཟ་ཟིང་ཟིང་རྩེ་མཚར་མཚང་རྩེར་ཟུངས། །
གསལ་བྱེད་བཞི་ངེས་པ།
(མ） མ་མ་མིན་མང་མང་མང་མ་མའི་མ། །
(ལ) ལ་ལའི་ལན་ལ་ལས་ལས་ལིང་ལིང་ལིང་། །
(ད）དེ་དུས་དུངས་དུངས་དེས་དྭངས་བདག་བདེ་བདེན། །
(ས) ས་ས་སོ་སོའི་སེམས་སུ་སོད་སོད་སངས། །
ཀུན་ཏུ་ཚོགས་པའི་གབ་ཚིག
ཡིད་གཞུངས་རྒྱུད་འཇམ་ཐབས་ལ་ཤིན་ཏུ་མཁས། །
ཡིད་བརྟན་འཕྲོག་བྱེད་མཛེས་མ་མ་ལགས་ཀྱང་། །
ཡིད་ལ་དགའ་བདེའི་སྣང་བ་སྟེར་བའི་ཕྱིར། །
ཡིད་ཀྱིས་བརྟག་ན་དྲིན་ཆུང་མ་ཡིན་ནོ། །
སྤུ་བྱེད་ཀྱི་གབ་ཚིག
རབ་དཀར་ཟླ་ཤེལ་གསལ་བའི་དཀྱིལ་འཁོར་ངོས། །
གནག་སྣུམ་ར་རི་ཐིག་ལེ་ཅི་ཡང་བཀྲ། །
ཤེས་ལྡན་འདྲེན་བྱེད་གསལ་བའི་དགའ་སྟོན་དུ། །
389



གཙང་གསུམ་རླབས་ཀྱི་ཟེགས་མ།
རིག་བྱེད་ངོ་མཚར་གཏམ་སོགས་འཆར་བར་སྣང་། །
རིམ་པ་དང་བྲལ་བའི་གབ་ཚིག
བཤེས་གཉེན་ཁྱོད་ཞབས་སྤྱི་བོར་བསྟེན་པ་ཡིས། །
དེ་མ་ཐག་ཏུ་ཉེས་པ་ཉེ་བར་འབྱུང་། །
གལ་ཏེ་ཡུད་ཙམ་བག་མེད་གནས་གྱུར་ན། །
ཤེས་བྱ་ལ་ཡང་ཤིན་ཏུ་ངེས་པ་རྙེད། །
རབ་བཅོམ་གྱི་གབ་ཚིག
ནག་པོའི་གདོང་གིས་གཞན་ལ་ལྟ། །
བཟའ་བཏུང་མཐོང་ན་ཅ་ཅོ་སྒྲོག །
སྲོག་ཆགས་ཕྲ་མོ་འཚེ་ལ་དཔའ། །
ལྟས་ངན་ཁྭ་ཏ་ནག་བཙོག་སུ། །
མཐུན་པའི་གཟུགས་ཀྱི་གབ་ཚིག
མཉེན་ལྕུག་སྡོང་བུ་རྩེ་ཡི། །
དཀར་མཛེས་འདབ་བརྒྱའི་དབུས་སུ། །
བུང་བ་གཞོན་ནུ་ཟུང་ནི། །
མི་བརྟན་འཁོར་འཁོར་བྱེད་འདུག །
རྩུབ་མོའི་གབ་ཚིག
རྟག་ཏུ་ལྟས་ངན་ཟློག་པར་མཁས། །
390



དཔེ་བརྗོད་བྱིས་པའི་རོལ་རྩེད།
གྲོགས་དང་མི་འགྲོགས་ཀུན་ལ་འཚེ། །
རྟག་ཏུ་འོད་ཀྱིས་ལོང་གྱུར་པའི། །
སྲིན་བྱ་དག་གིས་ཀུན་ལ་གནོད། །
གྲངས་ཀྱི་གབ་ཚིག
ལྷོ་ཕྱོགས་འཛམ་བུ་གླིང་གི་ལྟེ་བ་ན། །
རྒྱ་མཚོའི་ཆུ་དང་ཐུབ་པ་ཐབས་མཁས་ལྡན། །
བསེ་རུའི་རྩེ་མོའི་དབུས་ནས་སྔོན་རྗེས་སུ། །
འཇིག་རྟེན་མེ་དང་རོ་ཡི་རྩེ་མོས་བརྒྱན། །
རབ་བཏགས་ཀྱི་གབ་ཚིག
ཉིན་བྱེད་ཆུ་ལྷའི་ཕང་དུ་ཡིབ་གྱུར་ཀྱང་། །
རང་བཞིན་འོད་དཀར་འཕྲོས་པའི་གཟི་བྱིན་དེས། །
རི་ཕྲན་བྱེ་བའི་ལུས་ཀྱི་གྲིབ་མ་ཀུན། །
སྦྱངས་ནུས་ཡོན་ཏན་ཀུན་རྫོགས་ཏི་སེ་གངས། །
མིང་དུ་མ་འདུས་པའི་གབ་ཚིག
ལྷ་ཡི་བླ་མ་འོད་དཀར་ཅན། །
མིག་མི་འཛུམ་ཞིང་མཚོ་ལས་བྱུང་། །
མཚན་བཟང་འོད་ཀྱིས་འགྲོ་བ་ཡི། །
གཏི་མུག་མ་ལུས་བཅོམ་གྱུར་ཅིག །
391



གཙང་གསུམ་རླབས་ཀྱི་ཟེགས་མ།
བསྒྲིབས་པའི་གབ་ཚིག
རྟག་ཏུ་གཉིད་ལ་རབ་ཆགས་ཤིང་། །
མི་གཙང་དབུས་ན་རྩེད་འཇོར་རོལ། །
ཤིན་ཏུ་མི་སྡུག་གཟུགས་འཆང་བའི། །
སེམས་ཅན་འདི་དག་ཕག་པ་མིན། །
མཐུན་པའི་སྒྲའི་གབ་ཚིག
ལུས་ཕྲ་འཁྱུག་པའི་རྣམ་འགྱུར་གྱིས། །
ཀུན་ལ་སྣང་བའི་ཚོར་བ་སྟེར། །
གདུང་བར་སྐད་ཅིག་འབྲལ་འདོད་ན། །
ཆུ་འཛིན་དབུས་སུ་རོལ་བར་གྱིས། །
རྨོངས་པའི་གབ་ཚིག
ཡེ་ཤེས་པ་རྣམས་སྲིད་ཞི་ལ།
ཆགས་པ་གཏན་དུ་བྲལ་ན་ཡང་། །
མཚར་སྡུག་ལང་ཚོའི་རིག་མ་ལ། །
རྟག་ཏུ་སྦྱོར་བའི་བདེ་བ་རོལ། །
ཡོངས་འཕྲོག་གི་གབ་ཚིག
མཚན་མིན་ལོང་བའི་མཐོང་བྱ་འཛིན་ལམ་དུ། །
མུན་བྱེད་ལམ་བགྲོད་ཀུ་མུད་ཚོགས་ཀྱི་དགྲ། །
392



དཔེབརྗོད་བྱིས་པའི་རོལ་རྩེད།
རྣམ་སད་ལམ་དུ་རྒྱུ་ཚེ་ཟླ་བས་འཇོམས། །
དགའ་བས་གེ་སར་སོ་ཕྲེང་དགོད་པར་བྱེད། །
གཅིག་བསྒྲིབས་ཀྱི་གབ་ཚིག
མཛེས་སྡུག་པད་མའི་འཁྲི་ཤིང་རྩེར། །
འབྲས་བུ་ཁུར་གྱིས་རབ་དུད་པའི། །
དཀར་ལ་དམར་བའི་གདོང་ལས་ནི། །
འདྲེན་བྱེད་ཟུང་གི་རྣམ་པར་གཡོ། །
གཉིས་ཀ་བསྒྲིབས་པའི་གབ་ཚིག
སྙན་པའི་ངག་སྦྱོར་ཕུན་ཚོགས་འདི། །
གང་གིས་ཕངས་མེད་སུ་ཞིག་ལ། །
ལེགས་པར་འདོམས་པས་སྒྲ་འཛིན་དུ། །
ཡང་དག་དོན་གྱི་སྙིང་བོ་ཐོས། །
ཡོངས་སུ་འདྲེས་པའི་གབ་ཚིག
སོལ་བའི་འཁྲི་ཤིང་གཞོན་ནུའི་རྩེར། །
(མཐུན་པའི་གཟུགས་ཀྱི་གབ་ཚིག）
སུ་ཝརྣ་ཡི་མདངས་ལྡན་པའི། །
(མཐུན་པའི་གཟུགས་ཀྱི་གབ་ཚིག)
ཟུང་སྐྱེས་གྱེན་དུ་འཁྱིལ་བ་འདི། །
393



གཙང་གསུམ་རླབས་ཀྱི་ཟེགས་མ།
མགྲོན་པོ་གང་གི་ཁྱད་ཆོས་ལགས། །
ལྡེའུ་དང་སྦྱར་བའི་གབ་ཚིག
མྱུར་མགྱོགས་རླུང་གི་ཤུགས་ལྡན་ཞིང་། །
ཀུན་གྱིས་མགྱོགས་ཞེས་བསྔགས་བརྗོད་ན། །
གྲི་རྩེ་ཙམ་གྱི་གྱེན་ལ་ཡང་། །
འགྲོ་བ་མི་ནུས་ལུས་དེ་ཅི། ། (ཆུ་བོ)
394



དཔེ་བརྗོད་བྱིས་པའི་རོལརྩེད།
༄༅།། ཀུན་བཟང་འཁོར་ལོ། ཟིལ་དཀར་སྐྱབས་མགོན༧རྗེ་བཙུན་ཐུབ་བསྟན་འཇམ་དབྱངས་ཆོས་ཀྱི་
ཉི་མ་དགེ་ལེགས་རྣམ་པར་རྒྱལ་བའི་སྡེ་དཔལ་བཟང་པོ་ལ་བསྟོད་པ།
ཐུབ མཆོག | རྣམས ཀྱིས ལེགས པར | གཞུང | བ | ཡི ལུགས གཉིས། རྣམ ། པར | བྱེད | པའི | ལུང གི། ཆོག་
རྒྱལ | བསྟན | དར | ཞིང | རྒྱག ཕྱིར བླ| མ །ཡིག ། སྐལ་བཟང| གདུལ་ བྱའི | ཚོགས ] མ | གནད| ཀྱི ། དོན
•ག | ག |
གསལ བན |
g
| ན •
ལེགས་མཛེས་སྡུག | ཁང བཟང | བླ་ རེའི | དབུག[གཏམ | ཉོབ་ | ཤིན [ $ | སྤངག ཚུལ [བཞིན། དུ་
བ | ཀུན | ལ | བྱམག མགོན| གཉིས་ པ | བཞིན | སྙིང | རྗེས | རྟག | ཏུ | རྗེས བཟུང | ཟབ་
རབ | ལྟ མཆོག | འཛམདཔལ གཞོན | ནུ ལྟར | དྲི མེད གསུང གིས ། གསལ བར | མཛད པ་
བའི | སྲས | པོ |འཇམ དཔལ སྙིང | པོ | ཡི རྨད | དུ་ བྱུང | བའི ལེགས་མཛད : ནོར | བུའི | འོད་
དམནབདག | སོགས| མྱ ངན །དབྱངག་འདོན| པའི | འགྲོ |
ཉི | འོད| ཇི | བཞིན | རྟག | བརྙན
བསྟན| པའི ། སྙིར { པོ་ རྟེན [ འབྲེལཚོས ། ཉིད | ཀུན ༼ ཚང | མ | ཚུལ [བཞིན | རྟོགས | པས རབ [ ཏུ | ཆད་
[ ཆེན| ལན | བདེ་ འབྱུང
འབའ | ཞིག | རྟོགས ཕྱིར|
ཕྱིན | མགོན མ |གསོལ | བ འདེབས་ པས [ ཅན | འགྲོ | རྣམས | བསྟན| དང | མཇལ
མངོན | སུམ | འགྲོ { མ | བརྩེ བས | བདེ | བ| དང | བློ | མུན | དྲུང | ནས | བྱུང བར | མཁས་ པའི |དབང་
[ བཟང ཐུན ཚོགས ལྡན| ལ། གསོལ ]འདེབས ན | རྟག | ཏུ | རྒྱུད | ལྔའི སེམས ཅན | དོན | བྱེད [ འགྱུར
མ | རུང | བདུད| བཞི [འདུལ| ལ [ དབང འབྱོར བའི | ཐམས་ ཅད | མཁྱེན| པས་ { དུབ | ཀུན { མི། རྟག སྒོམ་
དེ | ཕྱིར | ཐུན [ཚོགས | སྡེ | བཞི | སྐྱོང
པའི { ལྟ་ { ཆོག |འབུངས
བཅག རྒྱལ | བའི | ལེགས[མཛད། རྣམ་ ཐར | ཀུན |གཅིག བསྡུས| དམ
བའི ། ཐབས
མsལ
བྲལ 7 རྣམ་
དང | རྒྱལ །སྲབ | རྣམས ཀྱིག | བསྔོ།
འགྱུར| དོན | བསྟན| པ | རྒྱུག
5 | སྣང་ བ་
མ
.
བདག ཉིད །
པའི
རྙེད
བསྔོག
སs
ན| མི། ལེགས་
པར |
|g
395



གཙང་གསུམ་རླབས་ཀྱི་ཟེགས་མ།
མཇུག་བྱང་།
ཇི་སྐད་དུ།
རིག་ལམ་རྣམ་པར་ཕྱེད་པའི་རྣམ་དཔྱོད་དང་། །
གཞུང་ལུགས་གདམས་པར་ཤར་བའི་ཉམས་ལེན་དང་། །
ཚིག་སྦྱོར་ཚུལ་ལ་མཁས་པའི་ངག་གི་དཔལ། །
ས་སྟེང་འདི་ན་རིན་ཆེན་རྣམ་གསུམ་སྣང་། །
ཞེས་འཇམ་མགོན་བླ་མ་ཙོང་ཁ་པ་ཆེན་པོས་ཀྱང་སྙན་ངག་ནི་ས་་་
སྟེང་གི་རིན་ཆེན་རྣམ་གསུམ་གྱི་ཡ་གྱལ་དུ་གསུངས་པས། སྤྱི་ཚོགས་
འཚོ་བའི་ཁྲོད་དུ་མེད་ཐབས་མེད་པའི་རྩོམ་རིག་གི་རྣམ་པའི་མཚོན་་་་
སྟངས་ཤིག་ཡིན་པར་རྟོགས་སླ་ཞིང་། ཁོ་བོ་ཡང་བགྲང་བྱ་བཅུ་ཕྲག་
ལྷག་གི་རིང་དུ་དགེ་བའི་བཤེས་གཉེན་བཀའ་དྲིན་ཅན་དུ་མའི་ཞབས་་་
རྡུལ་སྤྱི་བོར་བླངས་ནས་བོད་ཀྱི་སྙན་གཞུང་གི་རྩ་བ་དང་། ཡན་ལག་
གི་ཤེས་བྱ་ཆ་ཚང་བར་སློབ་གཉེར་བྱས་པ་བརྒྱུད་དེ། ད་གཟོད་སྙན་
དེབ་འདི་པར་སྐྲུན་བྱེད་ཐུབ་པ་བྱུང་བ་རེད། བོད་བརྒྱུད་ནང་བསྟན་་
རིག་གནས་ཀྱི་ཤེས་བྱ་ནི་བོད་མིའི་བླ་སྲོག་ལྟ་བུར་ཆགས་ཡོད་གཤིས།
ཕུན་སུམ་ཚོགས་པའི་བརྗོད་བྱའི་ནང་དོན་དག་སྡེབ་སྦྱོར་ལེགས་པའི་
སྙན་ངག་གི་ལམ་ནས་བསྟོད་བསྔགས་བྱས་ཡོད་པ་དང་། མི་དང་རིག་
396



མཇུགབྱང་
གནས། ཁོར་ཡུག་དང་སྤྱི་ཚོགས་ཀྱི་རྣམ་པ་ལའང་སྲོལ་རྒྱུན་སྙན་ངག་་
དང་། རང་མོས་སྙན་རྩོམ་གང་རུང་གི་རྩོམ་རིག་མཚོན་སྟངས་སྤྱད་དེ།
རྒྱ་ཆེའི་ཀློག་པ་པོ་རྣམས་ཀྱི་སྤྱན་ལམ་དུ་དེ་དག་གི་དོན་སྙིང་འབུར་དུ་
ཐོན་པར་བཀོད་ཡོད།
སྙན་དེབ་འདི་ཀློག་མཁན་དག་ལ་དགའ་སྐྱོ་དང་བདེ་སྡུག་གི་ཚོར་་
བ་རྣལ་མ་ཞིག་སྟེར་འདོད་པའང་སྨྱུག་འཛིན་པ་བདག་གི་མཐར་ཐུག་
གི་དམིགས་འདུན་ལགས་པས། རྒྱ་ཆེའི་ཀློག་པ་པོ་དག་གིས་ཀྱང་སྙན་
དེབ་འདི་བཀླགས་པ་བརྒྱུད་ནས། དགེ་སྐྱོན་གང་རུང་གི་དགོངས་འཆར་
གནང་རྒྱུ་ནི་བདག་གི་རེ་བ་ལགས།
སླད་མར། སྙན་དེབ་འདི་པར་དུ་བསྐྲུན་པར་ཐུགས་ཁུར་བླ་ལྷག་་
གནང་བའི《སྦྲང་ཆར》རྩོམ་སྒྲིག་ཁང་གི་འགན་འཛིན་པ་སྐུ་ཞབས་་་་་་
བསོད་ལོ་དང་རྩོམ་སྒྲིག་པ་མཁའ་འགྲོ་ཚེ་རིང་། ཡུལ་ཤུལ་རྒྱ་གྲམ་དམར་
པོ་ཚོགས་པའི་ཚོགས་གཙོ་གུ་དྲག་དང་བསྟན་པ་དར་རྒྱས་ལ་བཀའ་་་་
དྲིན་ཞུ་ཞིང་། མཚོ་སྔོན་ཞིང་ཆེན་གཙང་གསུམ་གཞུང་ལས་ཁང་གི་
ཆེད་གཉེར་འགན་འཛིན་གཞོན་པ་ལིས་ཞོ་ནན་གྱིས་ཀྱང་བྱ་བའི་བྲེལ་་
ཟིང་ཁྲོད་ནས་སྙན་དེབ་འདིར་བཟོ་བཅོས་ཀྱི་བསམ་འཆར་གང་་་་་་་་
ལེགས་བཏོན་པར་བཀའ་དྲིན་ཆེ་ཞུ་ལ། ཁྱད་པར་དུ་ཐེངས་འདིའི་་་་་
སྙན་དེབ་པར་སྐྲུན་བྱེད་པར་བདག་རྐྱེན་གནང་མཁན་ཤུལ་མའི་བློ་་་་
བཟང་བརྩོན་འགྲུས་ལ་སྙིང་ཐག་པ་ནས་ཐུགས་རྗེ་ཆེ་ཞུ་བ་ཡིན་ཏེ།
ཁོང་ནི 1971ལོའི་སྟོན་ཀར་གནས་མཆོག་ཆོས་བཟང་ལུང་བར་་་་
，
397



གཙང་གསུམ་རླབསཀྱི་ཟེགས་མ།
སྐྱེས་ཤིང་། སྔ་གཞུག་ཏུ་རྫོང་སྤྱི་བདེ་ལས་ཁུངས་སུ་རླངས་འཁོར་ཁ་ལོ་
པ་སོགས་ཀྱི་ལས་དོན་བསྒྲུབས་མྱོང་། ཚོང་རའི་དཔལ་འབྱོར་ཁྲོད་
དུའང་གཞུང་ལམ་དང་ཁང་མཁར། ལྕགས་ཟམ་སོགས་ཀྱི་བཟོ་སྐྲུན་
ལེགས་སྤེལ་བྱས་ཏེ། བསྡོམས་པས་གཞུང་ལམ་སྤྱི་ལེ 400ལྷག་དང་།
ཁང་མིག 150ལས་བརྒལ་བའི་འཛུགས་སྐྲུན་སྤེལ་བ་རེད། དེ་དག་ལ་
བསྟུད་མར་གོང་རིམ་སྡེ་ཁག་གིས་ཕུལ་བྱུང་བཟོ་སྐྲུན་གྱི་བྱ་དགའ་སྤྲད་
པ་དང་། མིག་སྔར། འཛམ་གླིང་ཞི་བདེ་ཡོང་བའི་ཕྱིར་ཚོང་དཔོན་ཆེན་
པོ་འདིས་མ་དངུལ་སྒོར་ཁྲི་ཚོ་ཉིས་བརྒྱ་ལ་ཉེ་བ་བཏང་ནས་གཡུ་ཐང་་་་
བཀའ་འགྱུར་རྡོ་ཁ་ཆེན་མོ་གསར་བཞེང་གནང་བཞིན་ཡོད་པ་དང་།
བོད་ཀྱི་སློབ་གསོ་རིག་གནས་ཀྱི་ཕྱོགས་སུའང་མ་དངུལ་སྒོར་ཁྲི་ཚོ་སུམ་་
ཅུ་ལྷག་གི་འགྲོ་གྲོན་བཏང་སྟེ་སློབ་མའི་ཡོན་ཚད་གོང་འཕེལ་དུ་གཏོང་
བ་དང་། ལོ་ན་རྒས་པ་དང་ངན་སློང་ཚོགས་ལ་ཟས་གོས་ལོངས་སྤྱོད་ཀྱི་
རོགས་སྐྱོར་གང་མང་སྦྱིན། ཁོང་གིས་ནམ་ཡང་ཁེ་དང་སྙན་གྲགས་མི་
སེམས་པར་བདེན་པ་བདེན་ཐུབ་དང་། དཀའ་སྤྱད་འབད་བརྩོན་གྱིས་
ཕ་ཡུལ་གྱི་སྤྱི་ཚོགས་དཔལ་འབྱོར་འཕེལ་རྒྱས་ཀྱི་ཕྱོགས་སུ་བྱས་རྗེས་་་་་
གང་ལེགས་འབུལ་བཞིན་ཡོད། དེར་བརྟེན། ངས་སླར་ཡང་འབྲེལ་
ཡོད་མི་སྣ་ཡོངས་ལ་འཕྲལ་ཕུགས་ཀུན་ཏུ་བཀྲ་ཤིས་བདེ་ལེགས་ཡོང་་་་་་
བར་སྨོན་འདུན་ཞུ་བ་ཡིན། །
རྩོམ་པ་པོས།
2011.7.5
398



རྩོམ་སྒྲིག་འགན་འཁུར་པ། མཁའ་འགྲོ་ཚེ་རིང༌།
མདུན་ཤོག་འཆར་འགོད་པ། དབྱང་ཅིང་ཧཱ།
དཔར་སྐྲུན་འགན་ལེན་པ། ཡིའུ་ཆིའུ་ཧཱ།
Class No:
Acc. Ns.，: ;
LTWA (Manuscript)
DHARAMSALA. H.P.
ཁྱོད་ཀྱི་དཔེ་མཛོད་ཁང་།
གཙང་གསུམ་རླབས་ཀྱི་ཟེགས་མ།
ལུག་རི་སྨན་སྐྱབས་ཀྱིས་བརྩམས།
དཔེ་སྐྲུན།
འགྲེམས་སྤེལ།
བརྒྱུད་འཚོང་།
པར་འདེབས།
དེབ་ཚད།
དཔར་ཤོག།
ཡིག་གྲངས།
པར་ཐེངས།
དཔར་ཐེངས།
དཔར་གྲངས།
མཚོ་སྔོན་མི་རིགས་དཔེ་སྐྲུན་ཁང་། (ཟི་ལིང་གྲོང་ཁྱེར་ཐུན་རིན་ལམ་སྒོ་ཨང 10)
སྦྲག་ཨང 810001 ཁ་པར (0971)6138933
འགྲེམས་སྤེལ་ཁང་། (0971)6123221
ཞིན་ཧྭ་དཔེ་ཁང་།
ཟི་ལིང་ཏིའུ་ལུང་པར་ཁང་།
850mmx1168mm_1/32
12.75
ཁྲི 20
2011 ལོའི་ཟླ 12 པར་པར་གཞི་དང་པོ་བསྒྲིགས།
2011 ལོའི་ཟླ 12 པར་དཔར་ཐེངས་དང་པོ་དཔར།
1-2 000
དཔེ་རྟགས།
རིན་གོང་།
ISBN978-7-5420-1630-0
སྒོར 26.00
པར་དབང་འདི་གར་ཡོད་པས་པར་བཤུས་བརྒྱབ་ན་ཁྲིམས་ཆད་ཕོག
（ཤོག་ངོས་ཆད་ནོར་སློག་སྐྱོན་གང་རུང་ཡོད་ཚེ་པར་ཁང་ལ་འབྲེལ་གཏུག་བྱོས）
